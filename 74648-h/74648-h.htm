<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>Tékozlók | Project Gutenberg</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.center {
 text-align: center;
 text-indent: 0;
}

em.gesperrt {
 font-style: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}
/*]]>*/
</style>
</head>
<body>
<div style='text-align:center'>*** START OF THE PROJECT GUTENBERG EBOOK 74648 ***</div>
<hr class="chap" />
<div class="chapter"></div>
<p class="center"><span class="caption-150">Knut Hamsun</span></p>
<h1>Tékozlók</h1>
<p class="center"><span class="caption">(Koruk
gyermekei)</span></p>
<p>&nbsp;</p>
<p>&nbsp;</p>
<p class="center"><span class="caption-small">Norvégból
forditotta</span></p>
<p class="center"><span class="caption-large"><em class=
"gesperrt">Ács Géza</em></span></p>
<p>&nbsp;</p>
<p>&nbsp;</p>
<p class="center"><span class="caption"><em class=
"gesperrt">Fővárosi Könyvkiadó</em></span></p>
<p class="center"><span class="caption-small">Egyedül jogositott
magyar kiadás</span></p>
<p class="center"><span class="caption-small">Fővárosi nyomda
rt.</span></p>
<hr class="chap" />
<p><span class="pagenum"><a name="Page_5" id=
"Page_5">-5-</a></span></p>
<div class="chapter">
<h2>1.</h2>
</div>
<p>Az egész környék egy birtok volt valaha és székhelye a mostani
Segelfoss. Akkoriban Segelfoss ötven tehenet táplált és az északi
viszonyokhoz képest nagybirtoknak számított. Fűrésztelep,
vízimalom, téglaégető kemence és sok négyzetmérföldre terjedő erdő
volt rajta. Abban az időben élénken sürögtek-forogtak a tanyán a
szolgák, béresek és naplopók, szarvasmarha is volt fölös számban, a
sok lovon, kutyán, macskán meg sertésen kívül, a csűr egész hátsó
oldala mentén pedig a baromfi-udvar húzódott el.</p>
<p>Bizony, azidétt bőségben volt itt minden! mondják az öregek még
most is, és eszükbe jut az, amit a szüleik meséltek nekik
gyerekkorukról.</p>
<p>A birtokos, Willatz Holmsen, kövér és kapzsi úr, béresből
küzdötte fel magát. Egyik tanyát a másik után vásárolta össze a
szomszédságban potomáron, és végül egy birtokká kovácsolta
össze.</p>
<p>Az idők folyamán nagy kereskedelmi és hajózási üzemet rendezett
be, téglaégető kemencét, vizimalmot, fűrésztelepet, szóval csupa
hasznos vállalkozást alapított. Ez a Willatz Holmsen úr ugyanolyan
norvég volt, mint a többiek, csakhogy egyenruhában járt és dánul
<span class="pagenum"><a name="Page_6" id="Page_6">-6-</a></span>
beszélt. A tavaszi és őszi törvénykezéseken aranyzsinór meg kard
lógott az oldalán, tudott írni, olvasni, bíró volt és norvég
törvények alapján ítélkezett. A felesége akármerről származott,
Hollandiából, vagy Holsteinből, esetleg Skaaneből, vagy talán
valamelyik meséből. Ő is szolgált valamikor és sok finomságot
tanult. Segelfossból széles utat építettek, hogy az asszony kocsin
hajtathasson a templomig. Bizony gazdag emberek voltak és mind
gazdagabbá lettek; senkise kételkedett abban, hogy Willatz Holmsen
úrnak volt még talán elásott pénze is. Halála után még sokáig
kisértett a szelleme lent a téglaégető kemencénél.</p>
<p>De elsősorban a fiára, a második Willatz Holmsenre gondoltak az
öregek, mikor a birtok históriája kerül szóba. Igazi nagyember
volt, a halászatot meg a hajózást abbahagyta, mint olyasmit, amihez
nem értett, vagy amivel nem akart foglalkozni; de új kastélyt
építtetett a tanyán, oszlopokat meg tornyot emeltetett rá,
melegházat állított fel, hattyú-tavat a parkban és gyakorlóteret az
emberei számára. Azóta a tavat betömték, a gyakorlóteret pedig
felszántották legelőnek. Ő csinált Segelfossból rendkívül előkelő
helyet; egy termet képtárnak rendezett be, egy másikat pedig
telerakott könyvekkel, a padlótól a menyezetig. Virágok és súlyos
ezüstnemüek álltak az étkező asztalán, szobáit pedig márvány- és
bronzszobrok diszítették. Ha a felesége, a nagyságos asszony
közeledett, akkor úgy illett, hogy a cselédség álljon mindaddig,
amíg el nem haladt mellettük; neki tulajdon birtoka volt
Svédországban, franciául beszélt és komornát tartott. Ha valaki
előkelő volt, akkor nagyon előkelő volt akkortájt, az úrnak meg az
úrnőnek külön szolgája, külön <span class="pagenum"><a name=
"Page_7" id="Page_7">-7-</a></span> kocsisa és külön lakosztálya
volt Segelfossban. Reggelenkint nem tudtak maguk öltözködni és, az
igazat megvallva, nem is volt rá szükségük: Add rám a mellényt!
mondta Willatz Holmsen úr a szolgájának. Fésülj meg! szólt a
nagyságos asszony a szobalányának.</p>
<p>Finom emberek voltak. Kissé mesebeli pár, melyet korának
nimbusza vett körül.</p>
<p>Az első években sokat időztek távol Segelfosstól, ősszel tíz
bőröndöt raktak tele és gyermekeikkel együtt külföldre utaztak;
tavasszal pedig visszatértek a gyerekekkel, no meg még több
bőrönddel és holmival s lassanként a házat megtöltötték minden
pompával. Később állandóan a birtokon maradtak, az úr egyáltalán
nem ismerte el, hogy ez a takarékosság kedvéért történnék, sőt
inkább azt hangoztatta, hogy most már ő is, meg a felesége is,
ismeri az egész világot és már nem szeret utazni. Nevelőnőt meg
tanítót tartottak a három gyerekük: két leány és egy fiú mellé,
akiket mindenre megtanítottak. Egyébként ugyanaz a nagy cselédség
maradt a tanyán.</p>
<p>Furcsa dolog, hogy most az úr néhány jó tanyát meg erdőt eladott
a birtokból. Nem vallotta be, hogy talán a pénzre, arra a néhány
garasra volna szüksége, csak annyit volt hajlandó elismerni, hogy
lassanként, amint öregedett, a birtok nagysága terhére volt
igazgatás tekintetében. Ha pedig ezt mondta, akkor így is volt,
mert az úr nem hazudott, nem is volt rá szüksége. Rossz nyelvek
arról suttogtak ugyan, hogy a későbbi évek folyamán kutatni kezdett
apjának elásott kincsei után, ó, de ezek nyilván félreértették
Willatz Holmsen urat, az igazi nagy embert. A hegyek közt halt meg
a derék úr. Szomorú dolog volt ez: távol az övéitől, a <span class=
"pagenum"><a name="Page_8" id="Page_8">-8-</a></span> puszta földön
kiterítve feküdni. Csak nyolc embere volt körülötte, akik vele
mentek, hogy jó helyet keressenek az új nagy tónak. A nyolc ember
hordágyon hozta haza. A nagyságos asszony idegsokkot kapott,
kiabált franciául valamit a komornájának és elájult. A komorna
lerohant hozzá az illatszeres dobozzal. Az öreg nagyságos asszony
ekkor egyedül maradt, a lányai férjnél voltak és svédországi nagy
városokban laktak. A fia pedig, a harmadik Willatz Holmsen, néhány
évet hadapródiskolában töltött, éppen most tavasszal kellett
elkészülnie és hazajönnie szabadságra.</p>
<p class="center">*</p>
<p>Elmúlt a tél, elkövetkezett a tavasz és a harmadik Willatz
Holmsen hazaérkezett. Idősebb emberek még most is jól emlékeznek
reá, pedig jó néhány év telt el a halála óta. Testvérei örökölték a
svédországi birtokot, neki pedig Segelfoss jutott, abban az
állapotban, ahogy találta. Nem keltett valami nagyszerű benyomást
ezen a vidéken, büszke és szűkszavú ember volt és bár megnősült s
ugyanolyan nagy háztartást vezetett, mint a szülei, sőt jelentékeny
cselekedeteket is vitt véghez életében, mégsem övezte valami
nagyobb külső fény. Mit tehetett volna egy ilyen bénult hatalmú
ember? Karrierje kettétörött, apja jelentős bankadósságokat hagyott
reá, édesanyja a leányaihoz költözött Svédországba, valamennyien
svédekké váltak és sohase tértek többé haza. Így aztán magára
maradt. Ám tekintélyt most még elérhetett, neki magának kellett
megszereznie és ez nagymértékben sikerült is neki. A nép
tulajdonképen nem nagyon kedvelte, de ő nagy <span class=
"pagenum"><a name="Page_9" id="Page_9">-9-</a></span> tiszteletet
tudott kelteni benne. Egyszerűen csak <em class=
"gesperrt">hadnagy</em>-nak hívták, mert nem vitte többre, de úgy
üdvözölték, mint valami tábornokot.</p>
<p>Róla és még néhány emberről szól ez a könyv.</p>
<p>A harmadik Willatz Holmsen talán nem is volt igazi nagy ember,
de talán nagyobb volt, mint Segelfossnak bármelyik másik gazdája.
Egy szolgálaton kívül álló hadnagy, nevetséges, egy földbirtokos,
aki olyan pompásan haladt lefelé, – az ám – s aki fiatalabb korában
módfelett heves és vastagnyakú volt, úgy bizony! De ennek a
hadnagynak volt egy-két értékes tulajdonsága is, erről apró mondák
keringtek a falujában. Tekintélye mindig lépést tartott a
különcségével, sőt talán még fölül is multa. Hogyan is jellemezte
C. P. Windfeld lelkész. Azt mondta: bogaras és bolond úr… de ezzel
aztán ki is merül a jellemzése. Nem más ez, mint a kishivatalnok
felfogása egy különös egyéniségről. A hadnagy tanult ember volt és
ha az évek folyamán filozófushoz méltóan meg is tudta fékezni
hevességét, ez nem az öregsége, vagy éppenséggel öreges
gyöngeelméjűsége következtében történt, hanem pusztán a férfi
érettsége folytán. Egyébként rászorul-e a védelemre? Talán, mert
igen mélyre süllyedt? Törvényszerűség volt ebben. Harmadik
nemzedéke volt egy gazdaságban és fényűzésben fejlődött családnak
és vele be is záródott a lánc. Egyébként nem is süllyedt ő le. Az
olyan kemény ember, amilyen ő volt, megtudja őrizni a
színvonalát.</p>
<p>Hannoverből hozta a feleségét. Ez a hölgy Dániában élte
gyermekkorát, édesanyja családjánál. Ezredes leánya volt, csinos
külsejű, arcát nem lehetett éppen szépnek mondani, de a teste
hajlékony volt és <span class="pagenum"><a name="Page_10" id=
"Page_10">-10-</a></span> bájos, eléggé tetszett a hadnagynak is,
szerette a kezét, a hangját, mosolyát. Mivel még gyermekkorából
tudott dánul, az ország nyelve nem okozott semmi bajt, csak néha
egy kicsit érthetetlenül beszélt, de mindent ki tudott fejezni,
amit akart. Általában jó nyelvérzéke volt és sok nyelvet
tudott.</p>
<p>Szenvedélyes és bátor lovas volt az asszony. Mivel pedig annak
is híre járt, hogy nemes származású, alázattal bántak vele ezen a
mesekedvelő vidéken és az asszonynak tetszett is az ittlakás. Nem
volt ellenére, ha az asszonyok elhallgattak a jelenlétében és
házvezetőnője, Salvesen kisasszony útján adták értésére kérésüket
és kívánságukat.</p>
<p>Az emberek sehogysem értették meg, miért ment feleségül a
hadnagyhoz? Talán valami ballépés rejlett emögött? Lehetetlen,
akkor a hadnagy, ez a pedáns és kínosan tisztességes kis Willatz
Holmsen másutt kereskedett volna. Nem, hiszen ennél sokkal
közelebbfekvő magyarázatot is lehetett találni: az asszony egyetlen
barna hátaslóval jött hazulról, csak azzal és semmi mással, ládát,
vagy bőröndöt nem hozott magával, sem pedig hajópoggyászt. Mindez
nem vallott gazdagságra. Nyilván szegény volt, üres kézzel érkezett
és – ezért fogadta el a hadnagyot? Ez jó magyarázat volt.</p>
<p>Egyébként nem ártott volna, ha egy kis vagyont hoz Segelfossba.
Mert most már kezdődött a romlás. Akármilyen kitartó volt is a
hadnagy, kezdett leromlani ő is, meg a birtok is; ugyanúgy
igazgatta a jószágot meg a tégleégető kemencét, mint azelőtt, sőt
talán még jobban is, de változtak az idők és most már semmi se
hozott elég hasznot. A malmot megállította. A tó szolgáltatta az
egyetlen vízierőt, s ezért az apja <span class="pagenum"><a name=
"Page_11" id="Page_11">-11-</a></span> rendbe akart hozatni és ki
is bővíttetni. Most aztán lefolyt, mert a hadnagy nem javíttatta ki
a zsilipeket. Holmsen így a saját használatára való lisztet is
Bérgenből hozatta.</p>
<p>A környéken furcsa embernek tartották, amiért nem szabályozta a
tavat a malom körül. Boldogult apja egy pillanatig se gondolkozott
volna ezen.</p>
<p>Egyébként jó családi vonásokat is örökölt őseitől, ezektől a
nagy emberektől, akik gazdagok voltak és apai bőkezűséggel bántak
szolgáikkal és munkás béreseikkel; ez a harmadik Willatz Holmsen is
jól akart élni és ő se volt szűkmarkú másokkal szemben. Mikor a fa
ára felszökött és az úr kezdett eladni az erdőből, még kedvet
kapott a jótékonyságra is.</p>
<p>– Minden bérest és halászt munkába fogtam az erdőben, – mondta a
feleségének. – Nagy bért fizetek nekik.</p>
<p>Így segített rajtuk. Gazdag volt és apai gondossággal bánt
velük. Olyankor, tél idején az emberek jövedelem nélkül álltak a
heringhalászat kezdetéig és bizony alkalmas pillanatban fogták meg
az erdei munkát.</p>
<p>Igaz-e, amit a béresek mondanak, hogy az édesapja eladott
valamit a segelfossi birtokból? kérdi az asszony.</p>
<p>A hadnagy kérdéssel válaszolt:</p>
<p>Úgy?</p>
<p>Azt beszélik, hogy öt tanyát adott el? És sok erdőt is eladott
akkor?</p>
<p>Ezt jól tette az apám, feleli a hadnagy, lekerekítette a
birtokot, mert nagyon is nagy lett neki öreg napjaira. Elég maradt
még nekünk is.</p>
<p>Ebben a házastársak sohase egyeztek meg, éveken <span class=
"pagenum"><a name="Page_12" id="Page_12">-12-</a></span> át
mindegyiknek megvolt róla a külön véleménye. Sőt az asszony írt az
apjának, a hannoveri ezredesnek és őt is beavatta a dologba. Az
ezredes azt válaszolta, hogy a fa mostani árát tekintve baklövés
volt erdőt eladni.</p>
<p>Nem volt baklövés! felelte a hadnagy. És kicsiny keze, mely
zubbonyának gombjaival babrált, a csontig elfehéredett. Ilyen
makacs és önfejű ember volt.</p>
<p>Ó, de az asszony, Adelheid őnagysága, egyáltalán nem volt
ostoba, Isten áldása kísérje! Bár heves és pörlekedő természetű,
mégis csak gyakorlati érzékű német családból származott. Ezt
sokszor bebizonyította, mikor házvezetőnőjével tanácskozott.</p>
<p class="center">*</p>
<p>A hadnagy szorgalmasan kilovagolt, egyetlen nap se múlt el
anélkül, hogy lovon ne ült volna. De amíg a nagyságos asszony
körülügette a vidéket és lovaglóruhájának uszálya lelógott a
kengyelre, s a fél-lapp Petter ügetett mögötte lovászként, a
hadnagy rendszerint lépésben baktatott, kisérő nélkül, vele nem
kellett olyan hűhót csinálni. Egyenruhában ült, vállrojt és kard
nélkül és valóban szánalmas benyomást keltett lekókkadt fejével,
gondolataiba, vagy nyugalomba merülten. Hogy a szája keményen
csukott volt, az makacsságot is jelenthetett.</p>
<p>Egy szép nyári napon az asszony nekiült, hogy lefesse a tó
maradványait a malom környékén. A hadnagy éppen odaért nehány
emberrel és furcsán összeszorította a száját, de ezt csak zavarában
tette. Köszönt és megkérdezte a nagyságos asszonyt, hogy mennyi idő
mulva készül el a képpel. <span class="pagenum"><a name="Page_13"
id="Page_13">-13-</a></span></p>
<p>Mintha tudhatná, mielőtt még belekezdett volna! felelte az
asszony sértődötten. Mit akar ez a sok ember? kérdezte.</p>
<p>Rendbe akarják hozni a tavat.</p>
<p>Úgy. Akkor… na, akkor ezek az emberek bizonyára sejtették, hogy
ő aznap éppen azért ment oda, hogy lefesse!</p>
<p>A hadnagy arca eltorzult egy kicsit és azt válaszolta, hogy
igazán sejtelme sem volt erről.</p>
<p>Az asszony sietve összekapkodta a festő-szerszámjait. Hirtelen
megállt, ellágyult és bűnbánó mosoly suhant át az arcán. Eszébe
jutott, hogy az ura éppen tegnap kapta meg az első fáért a pénzt, s
így csak most volt pénze ilyen költségekre, eddig nem.</p>
<p>Willatz! mondta barátságosan. És célozgatni kezdett arra, hogy ő
nem is olyan ostoba, nem olyan esztelen, hiszen az urának helyre
kell hoznia a tavat, ha egyszer van pénze…</p>
<p>Pénz? mondta a hadnagy. Maga túlságosan élesen lát, önmagát
téveszti meg. Röviden szólva… én tudtam, hogy maga idejön.</p>
<p>Az asszony lehajtotta a fejét:</p>
<p>Akkor az előbbi tagadása nem volt igaz?</p>
<p>Igen, én… de… inkább legyen így!</p>
<p>Bizony nem minden volt úgy a házastársak között, ahogy kellett
volna, bár nagyobb egyenetlenségekről sohase hallottak az emberek
és a tó mellett lefolyt jelenetnek is a körülmények voltak az
okai.</p>
<p>A hadnagy heteken át küzdött önmagával. Meg akarta örvendeztetni
a feleségét valamivel, valami nagyszerűvel, bement hozzá,
kitekintett az ablakon és közömbösen így szólt: <span class=
"pagenum"><a name="Page_14" id="Page_14">-14-</a></span></p>
<p>A templomnak bedől a tornya, mint látom.</p>
<p>Ezen nincs mit örülni, felelte az asszony. Ó, hihetetlenül
keserű lett az utolsó negyedévben, maga se értette önmagát.</p>
<p>A nyugati szél megrongálta az éjszaka. Kijavíttathatná az
embereinkkel.</p>
<p>Én?</p>
<p>Maga, meg én, ahogy parancsolja. Helyesebben: maga. Egyszóval
munkás és pénz a rendelkezésére áll.</p>
<p>Azt hitte talán, hogy egy csapásra megszünteti az asszonynak a
pénzügyi dolgokra vonatkozó megszégyenítő gyanuját és megmutatja a
hatalmát; mi más célja lehetett ezzel?</p>
<p>Helyes volna, ha megtenné, mondta az asszony.</p>
<p>Én? tiltakozott azonnal a hadnagy. Mondtam, hogy maga…</p>
<p>No jó, hát akkor én! védekezett az asszony.</p>
<p>Az igazat megvallva, a nagyságos asszony már sokszor féltette az
életét abban a kis törékeny templomban. Hiszen a hadnagy sohase
ment oda, eszébe se jutott ilyesmi, egy kicsit olvasott a
humanisták, meg az enciklopédisták műveiből, melyek apja
könyvtárában voltak, ez volt az istentisztelete. Amíg az anyja
Segelfossban volt, az öreg meg a fiatal nagyságos asszony együtt
hajtatott templomba minden misenapon; de mikor az öreg a lányaihoz
költözött és sohase tért többé vissza Segelfossba, a fiatalasszony
egyedül kocsizott végig a templomba vezető úton. De szeles időben
veszedelmes volt a templomban tartózkodni. Az asszony mindig
énekelt, ha ott volt… Igen, magas, kellemes hangján énekelt, úgy
hogy a többiek elhallgattak; ezt egyrészt azért tette, hogy
bátorítsa önmagát <span class="pagenum"><a name="Page_15" id=
"Page_15">-15-</a></span> a roskatag templomban, másrészt pedig,
mert az istentisztelet volt az egyetlen színháza, amióta ilyen
messze került a világtól. Valóságos színjáték volt, mikor a hivők
csöndesen állva nézték közeledését, továbbá azt, hogy a lovász
leveszi a sapkáját, lesegíti a kocsiról, aztán amint belép az
ajtón, végiglépdel a templom padlóján egészen a segelfossi uraság
padjáig. Ez a színjáték minden vasárnap megismétlődött.</p>
<p>Hálás volt az urának ezért a részvevő gondért, melyet annak a
nyomorúságos istenházának szentel. Talán közlékeny hangulata is
támadt, beszélni kezdett neki valamiről, egy bizonyos dolognak a
lehetőségéről… sőt már bizonyos, most már meg is mondhatja
neki…</p>
<p>A hadnagy hirtelen feléje fordult és bámul, csak bámul reá. A
szeme dolgozik, a teste is, csodálatos… talán rosszul hallotta…
hihetetlen. Micsoda… ilyen hosszú évek során át való együttélés
után… merhet-e hinni a fülének?</p>
<p>Az asszony bólint, hogy igen, igaz a dolog. Ezért lehetett olyan
ingerlékeny akkor a tó mellett…</p>
<p>Ingerlékeny, maga… hogy mondhat ilyet?</p>
<p>Istenem, nem úgy értem… de mit gondol róla, ha valóban úgy van?
Eddig nem mertem határozottan állítani, de most már
megmondhatom.</p>
<p>Az Isten áldja meg… illetőleg… hm, ez a legnagyobb esemény az
életemben. Adelheid, igazán nem örültem annak, hogy a templom
tornya omladozófélben van.</p>
<p>Nem, bocsásson meg.</p>
<p>Hagyja! Maga még most is, ilyen pillanatban, ilyen helyzetben…
egyszóval… <span class="pagenum"><a name="Page_16" id=
"Page_16">-16-</a></span></p>
<p>Szeretett volna a föld alá sülyedni, zavarában az ajtó felé
támolygott, kinyitotta és kiment. Jó darabig távol maradt, az
asszony hallotta, amint fel és alá járkál a könyvtárban meg a többi
szobában. Aztán visszatért.</p>
<p>Bocsánat, nem tudok megfeledkezni a templomról. Az a kérdés, nem
kellene-e az egész épületet… úgy értem, hogy a legközelebbi vihar…
életveszélyes lehet. Azonkívül pedig szégyen ránk nézve, az egész
birtokra nézve. Ha rám bizná… egy kicsit értek a rajzoláshoz, új
templomot terveznék és felépíttetném. Elég fa van, meg sok
építőmunkás, Severin, a sagvikai Bertel, Ole Johan. Jegyezze meg,
amit mondok, a legközelebbi nyugati szél… azonkívül nem is méltó
dolog már nem vagyunk ketten, nemsokára többen leszünk. Mit szól
hozzá? Persze, figyelembe venném az akusztikát, a maga énekét, a
hangja tisztán zengjen a padjától végig az egész templomon. Ha
megengedné, délről szakembert hozatnék ide, hogy irányítsa a
munkásokat…</p>
<p>Köszönöm, Willatz, ha módjában áll…</p>
<p>Módomban? Csak egy szavamba kerül. Egyébként engedje meg, hogy
én mondjak magának köszönetet… mindenért!</p>
<p>A balsors rideggé tette ezt az embert, de ez nem volt balsors,
hanem valami nagy ujság, áldás, boldogság! Ezt az eseményt a
pénznek és vagyonnak, igen, valósággal a jövedelemnek valami furcsa
képzetével kapcsolta össze, hogyan volt ez lehetséges? És a
testvérei, akiket nem látott azóta, hogy svédekké váltak… no meg az
anyja, aki nem tudott szűkös viszonyok között élni, mit mond az
vajjon most? Hiszen úgy <span class="pagenum"><a name="Page_17" id=
"Page_17">-17-</a></span> hagyta el, mint a patkány a hajót, amely
pedig nem is süllyedt.</p>
<p>A hadnagy a jobb keze ujjára húzta fel a gyűrűjét, ahova illett,
pedig már hosszabb ideje a balkezén viselte. Az, hogy a gyűrűt
egyik kezéről a másikra húzta, arra vallott, hogy sokat
gondolkozott és hogy valami fontos dologra akart emlékezni. Ez
mindig csendben és észrevétlenül történt, senkise tudta, hogy miért
teszi, talán ő maga sem.</p>
<div class="chapter">
<h2>2.</h2>
</div>
<p>A hadnagynak furcsa szokása támadt. Mindig leveti a cipőjét és
papucsot húz, ahányszor valami dolga akad a ház második emeletén.
Az ám, hiszen már nem voltak ketten, hanem jóformán hárman, hogyan
merészkedhetnék cipőben járni odafönt a humanisták között, mikor az
asszony szobái közvetlenül alatta voltak? Két nagy kövezett lépcső
volt a Segelfoss kastélyban, azelőtt az úrhoz is meg az asszonyhoz
is külön bejárat vezetett, most a hadnagy felhasználja az alkalmat
arra, hogy alaposabban utánanézzen a nagyságos asszony lépcsőjének
és ujra cementeztessen minden meglazult gerendát. Mikor
elkövetkezett a fagy, gondoskodott róla, hogy ne rakódjék jég a
lépcsőfokokra.</p>
<p>De ezzel annyira bosszantotta a hölgyet, hogy az a ruháját
szaggatta. Hasznosabb dolgot is végezhetne, mondta. Hiszen sok
ember kell kint a tónál.</p>
<p>Ott dolgoznak, felelte a hadnagy, köveket szállítanak kocsikon
és köveznek, éppen most készülnek el. <span class=
"pagenum"><a name="Page_18" id="Page_18">-18-</a></span> Erről jut
eszembe, hogy a maga egyik hintóslovát is használták a minap.</p>
<p>De miért?</p>
<p>Tilalom ellenére, a tudtomon kívül. És a ló megsántult.</p>
<p>Persze.</p>
<p>Tehát nem használhatja, mikor a templomba hajttat.</p>
<p>Az asszony fel akart fortyanni, de magába fojtotta. Csak ennyit
mondott: Kár! Akkor gyalog megyek.</p>
<p>Ez a megoldás kellemetlenül érintette a hadnagyot. Azt remélte,
így rábírja az asszonyt arra, hogy ne járjon templomba, amíg minden
el nem mult, legalább is az események megtörténtéig; az a templom
most még düledezőbbnek tűnt fel előtte, mint valaha.</p>
<p>Használhatna másik lovat is, mondta kelletlenül.</p>
<p>Más lóról szó se lehet. Nem, köszönöm, gyalog megyek.</p>
<p>Egyébként, folytatta a hadnagy, meg kellene gondolnia. A templom
egy napon összedől, minden ujabb vihar rombol rajta, még
szerencsétlenség történhetik.</p>
<p>Ekkor az asszony nevetett. És mivel bátor volt, így
szégyenítette meg:</p>
<p>Maga olyan félős, Willatz, mindig olyan félős!</p>
<p>Az asszony, úgy látszik, különböző csekélységekből
megállapította, hogy az ura nem nagyon bátor, nyiltan szólva egy
kicsit gyáva és a hadnagy az utóbbi hónapokban nem is igyekezett
ezt leplezni. Miért lovagolt a legszívesebben lépésben? miért
kerülte el nyáron a patakon átvezető korhadt hidat, amikor a
sekélyén átgázolhatott? E mögött rejlett valami. <span class=
"pagenum"><a name="Page_19" id="Page_19">-19-</a></span></p>
<p>Lassanként megszokta azt, hogy a gyávaság gyanúja alatt áll,
talán közömbös lett, mert ez, úgy látszott, egyáltalán nem
keserítette el az életét. Hiszen lehetett abban valami, hogy a
hadnagy a legzavartalanabbul gondolkozhatott akkor, amikor lépésben
baktatott és hogy talán meg akarta fürdetni a lovat, mikor a gázlón
haladt át. De az is igaz lehetett, hogy ez az ember olyan gyáva,
mint a nyúl.</p>
<p class="center">*</p>
<p>A hadnagy átöltözött és a paphoz lovagolt. Jó szándék vezette:
az építendő új templomról akart beszélni vele. Emberei már
kidöntötték a fákat, odaszállították a követ, a munkavezetők is
megérkeztek délről, s most hozzá lehetett fogni.</p>
<p>Ugyanaz a C. P. Windfeld volt a pap, aki később megírta a
segelfossi templom történetét. Így írja le a hadnagy akkori
külsejét, amikor tehát negyven év körül járhatott: sovány, de
alacsony termete, lehajtott feje, hosszúkás, borotvált arca, szürke
szeme, sasorra és szakálla helyén kékes arcbőre volt. Őszszel
vegyes haját a legnagyobb gondossággal választotta el a
jobboldalán, a fülénél pedig előrefésülte. Hosszú, sovány kezén
színtelen bőrkesztyűt viselt. Egyébként kék kabátot és sárga
lovaglónadrágot hordott, ezeket pedig hidegebb időben durva
katonaköpeny fedte. Gyűrűjén, valamint az aranycsattos
szőróraláncán kívül nem volt más ékszere.</p>
<p>A hadnagy kopogtatott és mingyárt be is lépett a pap irodájába.
Leülés előtt sárga batiszt-zsebkendőjével leporolta a széket. Ó,
Istenem, gőgösségében mennyire lekicsinyelte Isten szolgáját!
<span class="pagenum"><a name="Page_20" id=
"Page_20">-20-</a></span></p>
<p>A feleségem elhatározta, mondta… illetőleg, a templomunk
összedől egy szép napon.</p>
<p>A pap olyasfélét válaszol, hogy sajnos, igen, a templom – mint
minden földi dolog – úgy látszik, alá van vetve a mulandóság
törvényének…</p>
<p>Locsogás! mondta a hadnagy. Tehát a feleségem elhatározta, hogy
néhány fagerendát fel fog használni egy új templom céljaira.</p>
<p>Valóban, igazán…</p>
<p>Engedje végigmondanom… megkért, hogy ezt jelentsem be önnek.
Ezért jöttem.</p>
<p>Kimondhatatlanul nagy jótétemény mind az ön részéről…</p>
<p>Részemről? Ha valaha is azt merné gondolni, hogy nekem csak egy
fikarcnyi dolgom is van ezzel… ezzel az ötlettel, akkor a napjai
meg vannak számlálva ezen a helyen. Érti?</p>
<p>A pap nagyon jól tudja, hogy biztosan ül javadalmában, de mikor
ilyen törésre-zúzásra hajló kedvében látja ezt az embert,
rémületében meghátrál előle. A hadnagyra nem lehetett ráismerni,
félig felemelkedett a székről és előregörnyedve, sápadtan állt.</p>
<p>Majd visszarogyott a székre, egy darabig lihegett,
papirtekercset dobott az asztalra és így szólt:</p>
<p>Itt a rajz, ha látni akarja.</p>
<p>A pap kiteregeti a papirost és a pompás kis istenháza láttán
való közvetlen örömében így kiált fel:</p>
<p>No lám, torony is, csúcs is…</p>
<p>A nagyságos asszony jóváhagyta, feleli röviden a hadnagy és
visszahúzza a papírt. Aztán másikat terít ki: Ez pedig az alaprajz,
ha látni akarja.</p>
<p>Ebből már kevesebbet értett a pap és szeretett <span class=
"pagenum"><a name="Page_21" id="Page_21">-21-</a></span> volna egy
kicsit érdeklődni, tudakozódni. Bízik Istenben és ezt mondja:</p>
<p>De ezt még jóvá kell hagyatni, úgyebár?</p>
<p>Nem.</p>
<p>A hatóságok, a minisztérium?…</p>
<p>Nem.</p>
<p>A hadnagy összesodorja és magához veszi a rajzokat. Aztán így
szól:</p>
<p>Ha esetleg ír, megemlítheti, hogy a templomot ez alkalommal a
temető északi oldalára építik, ahol nem agyagos, hanem lapos és
köves a talaj. A felcségem adományozza a telket.</p>
<p>Ezt jó eszmének vélte a pap és bólintott.</p>
<p>A hadnagy felkel:</p>
<p>A nagyságos asszony hozzáértő embereket hozatott és a munka
hamarosan megkezdődik.</p>
<p>Szabad-e, mondja a pap, a hívők nevében meglátogatnom a
nagyságos asszonyt és köszönetet mondanom a rendkívüli
adományért?</p>
<p>A hadnagy áll és a vállán keresztül a pap cipőjét nézve, így
felel:</p>
<p>Ha eljön köszönetet mondani a nagyságos asszonynak… neki külön
bejárata van a déli lépcsőn át.</p>
<p>Ezután lóra ült és lépésben visszafelé baktatott.</p>
<p>Olyan kevéssé foglalták le gondolatait az imént mondottak, hogy
már más járt a fejében: letért az útról és átügetett az erdőn meg a
mezőn a tóhoz.</p>
<p>Itt a munka már végefelé közeledett, új tó állt most, az
előbbinél lejtősebb eséssel, azonkívül a folyó egyik ága is
csatlakozott a régi tóhoz, hogy legyen min leúsztatni az uradalmi
erdők fagerendáit. Ezt jól tervezte ki a hadnagy. Régente a fát
szánon, hosszú úton <span class="pagenum"><a name="Page_22" id=
"Page_22">-22-</a></span> kellett a tengerig szállítani, most
azonban, hogy a régi tó kiszáradt és a vízesés kiegyenlítődött, a
tutajok elhaladhattak fölötte anélkül, hogy szertezúzódtak
volna.</p>
<p>A hadnagy lóhátról tekintett végig művén.</p>
<p>Két nap mulva elkészülünk itt, mondta embereinek.</p>
<p>Két nap mulva? Igenis! mondták az emberek és bólintottak a
parancsra.</p>
<p class="center">*</p>
<p>A gyerek születése idején Segelfoss urnője huszonnyolc éves,
tehát egészen fiatal asszony volt, még hozzá szép alkatú, mintha
anyának teremtették volna. A hadnagy azonban szokásos félénkségéhez
híven aggódott, hogy valami szerencsétlenség történik és
elővigyázatossági intézkedéseket tett.</p>
<p>Néhány nappal karácsony előtt így szólt Martin béreshez:</p>
<p>Befogod a szürke lovakat.</p>
<p>Igenis.</p>
<p>Szán nélkül Urába hajtasz, az urai tanyára, a falusi bíróhoz.
Ott elhelyezed, amíg én érte nem megyek.</p>
<p>Igenis.</p>
<p>Ha ezt elvégezted, gyalog jösz vissza.</p>
<p>Igenis.</p>
<p>Ennyi az egész…</p>
<p>Karácsony estéje előtt már kora reggeltől kezdve nagy volt az
izgalom Segelfossban. Egy fekete-főkötős asszony már néhány nappal
előbb megérkezett, a házvezetőnő is beszélt vele és híre járt, hogy
a nagyságos asszony nagyon beteg. <span class="pagenum"><a name=
"Page_23" id="Page_23">-23-</a></span></p>
<p>Később, a nap folyamán, a hadnagy födetlen fővel lenn állt a
folyosón, mely a saját és a nagyságos asszony szobája között volt
és egy pillanatig beszélgetett a fekete-főkötős asszonnyal:</p>
<p>De remélhetőleg pillanatnyi veszély nincs?</p>
<p>Nem, csakhogy… Isten segítségével nem lesz semmi baj, de mégis…
Még eddig nem voltam a nagyságos asszonynál és a felelősség…</p>
<p>Doktort? kérdi a hadnagy.</p>
<p>Igen, csak otthon legyen a doktor…</p>
<p>Már értesítettem. Éjszakára itt lehetek vele.</p>
<p>A hadnagy előhívta a béresfiút és megparancsolta, hogy azonnal
fogja be a barna lovakat, míg ő utiruhát ölt magára. Mikor minden
rendben van, felül a szánra és a melléképületek mögött robog el,
hogy a nagyságos asszony ne hallja a talpak surlódását és ne
nyugtalankodjék.</p>
<p>Igen, ő maga hajtat a doktorért.</p>
<p>Gyorsan hajt, fáradhatatlanul, Urába érkezik, a szürke lovakat
fogja a szán elé s folytatja az utat. Eléri a doktor házát.</p>
<p>Ha nem a segelfossi hadnagy lett volna, a járásorvos bizonyára
nem zavartatta volna meg éjszakai nyugalmát.</p>
<p>Pálinkával, frissítővel kínálja meg, a házvezetőnő is bejön és
kávét meg süteményt kínál, a hadnagy köszöni és mindenre csak azt
mondja: Ma este csak az orvosért jöttem.</p>
<p>Aztán felülnek a szánra. Nem sokat beszélnek útközben, hiszen
alig ismerik egymást, a doktor Ole Riis, a fiatal járásorvos.
Urában a hadnagy megint a barna <span class="pagenum"><a name=
"Page_24" id="Page_24">-24-</a></span> lovakat fogja a szán elé,
melyek most már néhány órát pihentek, aztán tovább száguldanak.</p>
<p>Két órakor érnek Segelfossba. A gyermek már megszületett.</p>
<p>A gyermek, a negyedik Willatz Holmsen, éppen karácsonykor, sőt
karácsony éjszakáján született. Ez szinte természetfölötti volt. De
az anya nagyon beteg lett, valami baja történhetett és a fiatal
doktornak alkalma nyílt, hogy megmutassa tudományát. Még karácsony
után is Segelfossban maradt, amíg el nem hívatták a székhelyére,
különben talán még tovább is maradt volna. Az asszony kezdte
nagyrabecsülni, amikor legyőzte szőrös keze miatt érzett
undorát.</p>
<p class="center">*</p>
<p>Elmult a tél, az asszony felgyógyult, a gyerek pedig
hónapról-hónapra jobban erősödött. Minden rendben volt. Persze
kissé lesoványodott az asszony és orra hosszú lett, de most nagyon
sok dolga volt arra, hogy a külsejével is törődjék. Megvolt a
gyermeke és ez elég volt; páratlan fickó, úgy ordított, mint valami
természeti hatalom, hevesvérű és szeszélyes, ó milyen édes gyerek.
És már jöttek a fogai.</p>
<p>Tulajdonképen az új templomban illenék megkeresztelni, csakhogy…
Nos, mi a véleménye Adelheid?</p>
<p>Az asszony azt feleli, hogy tetszik neki a gondolat.</p>
<p>Ó, mennyivel kedvesebb és engedékenyebb lett most az asszony, a
derék, jó teremtés. Mikor készül el a templom? <span class=
"pagenum"><a name="Page_25" id="Page_25">-25-</a></span></p>
<p>Pontosan nem lehet tudni: majd jövő télre. A fal már állt, a
tetőgerendák is készen voltak.</p>
<p>Csakhogy a fal: semmise volt. A hadnagy helyesen számította ki,
hogy a templomnak a temető északi oldalán kell állnia, úgy hogy
szinte alig volt szükség falazásra az alapzat vízszintességéhez. A
fal ősszel elkészült, de az semmise volt. A tetőgerendák se
számítottak sokat. Már csak az épület volt hátra!</p>
<p>Tavasz elején megkezdődött a munka és egyik hét mult a másik
után, a ház kinőtt a földből, már az ablakai is elkészültek. Egy
hétköznap odahajtatott a pap, levelet kapott, mely szerint a
hatóságok látni akarják a terveket, mondta.</p>
<p>Hadd akarják, mondta a hadnagy. Nekünk szükségünk van rájuk.</p>
<p>Kívánatos lenne a munkát megszüntetni, amíg a rajzokat
jóváhagyják, mondta a pap legszelídebb hangján.</p>
<p>Úgy, mondta a hadnagy.</p>
<p>Tiszteletben tartotta a hatóságokat, a nevelése is, meg a
műveltsége is engedelmességet oltottak bele a feljebbvalói iránt.
De önfejű volt és nem adta oda a rajzokat.</p>
<p>Mikor a templom tető alá került és a torony már félig készen
állt, a pap megint eljött és a hatóságok nevében kérte a
rajzokat.</p>
<p>A hadnagy előhívta építőmesterét és így szólt:</p>
<p>Szüksége van még az alaprajzra?</p>
<p>Nincs.</p>
<p>Adja oda a papnak.</p>
<p>Hiszen ez valóságos komédia… a már felépült templomnak az
alaprajzát! A pap, C. P. Windfeld, nem <span class=
"pagenum"><a name="Page_26" id="Page_26">-26-</a></span> pedig
valami birka, maga is megírja, hogy elfogta a méreg. Igaz ugyan,
hogy az előtt az ember előtt áll, akinek felesége új templomot
adományozott a hívőknek; de a hadnagy önteltsége mégis csak
sok.</p>
<p>Csak az alaprajzot kapom meg? kérdezte a pap.</p>
<p>A másik rajzot nem nélkülözhetjük, felelte a hadnagy. Néhány
számítást végeztem rajta.</p>
<p>Ekkor a pap kiteregetett egy nagy levelet, amelyet eddig a
kezében tartott és így szólt:</p>
<p>Kötelességem arról értesíteni, hogy a hatóságok a munka azonnal
való megszüntetését követelik.</p>
<p>Úgy, mondta a hadnagy.</p>
<p>A templomból meg a toronyról zavartalan kopácsolás és
fejszecsapás hallatszik, egyáltalán nem hagyták abba és a pap
kénytelen távozni az alaprajzzal.</p>
<p>A templom felépült és úgy állt, mint valami kis szépség az erdő
szélén; de mire a berendezés is elkészült, már elmult a tél
javarésze. A husvét utáni első tavaszi napsütésben a hadnagy
kívül-belül díszesen kifesttette az új istenházát és a felesége
nevét aranycirádás betűkkel íratta bele a kórusba.</p>
<p>A mű elvégeztetett.</p>
<p>Most a hadnagy a fél-lapp Pettert elküldte a paphoz egy
levéllel, mely szerint a templom elkészült: a felesége a saját maga
adta anyagból, a maga embereivel, a maga telkén templomot
építtetett, a hatóságoknak semmi dolguk Holmsenné asszony
magántulajdonával. Most a templomot és a telket a hívőknek
adományozza. A hatóságok dönthetnek afelett, hogy elfogadják-e az
adományt, vagy sem. Rajz mellékeltetik.</p>
<p>Hetekig várt, de válasz nem jött. Újabb levelet küldött a pahoz,
mondván, hogyha a templomot 4, <span class="pagenum"><a name=
"Page_27" id="Page_27">-27-</a></span> – azaz négy – héten belül át
nem veszik és fel nem szentelik, akkor a hadnagy a feleségével
Trondhjembe utazik s ott keresztelteti meg a gyereket. Ugyanakkor
pedig Segelfoss birtoknak a szomszédos templom javára történő
hozzájárulását lecsökkentik a törvényben előírt összegre.</p>
<p>Ez segített. Krogh püspök a faluban végzett felügyelő körútja
alkalmával személyesen jött el, átvette és beszentelte a templomot
s megkeresztelte a nagy fiút. A neve Willatz Wilhelm Maurus von
Platz Holmsen lett.</p>
<div class="chapter">
<h2>3.</h2>
</div>
<p>De miért leplezzük az igazságot – a segelfossi házastársak
között távolról sem volt olyan viszony, amilyennek lennie kellett
volna. A nézeteltérések csak visszafojtódtak arra a rövid időre,
amikor a gyerek született, de idők multával megint felbukkantak és
most ismét nagyban virultak. Nem kellett volna a hadnagynak, mint
felnőtt embernek, egynémely dologba belenyugodnia, még ha az
életébe került volna is? Ő ehelyett mindenből hűhót csinált. Ó,
milyen elégedetlen volt az úr, meg a nagyságos asszony egymás
közelében, ez szinte nevetséges, vagy inkább sírni való volt. Az én
fiam, mondta az asszony; ez sértette a férjét. Az én kis Maurusom,
mondta és kemény próbára tette az urát; ez is bántotta azt és így
is felelt:</p>
<p>Willatz a neve, mint az őseié.</p>
<p>Csakhogy Maurusnak is hívják.</p>
<p>Nem. Ezt így alig lehet mondani.</p>
<p>Erre az asszony nevetett és azt mondta: <span class=
"pagenum"><a name="Page_28" id="Page_28">-28-</a></span></p>
<p>De hátha nagyobb lesz és én majd azt kiáltom, hogy Willatz, nem
jöhet akkor az a Willatz is, akit nem hívtam?</p>
<p>Ha maga, felelte csípősen az úr, majd Willatzot kiált, akkor a
névrokonom meg én hangsúlyozásából bizonyosan meg fogjuk érezni,
hogy melyikünket érti.</p>
<p>Ekkor az asszony megint nevetett és így szólt:</p>
<p>Ez elég valószínű… Most jut eszembe: maga volt szíves egy
kisegítő lányt szerezni a gazdasszonynak, azt hiszem, valamelyik
hegyi kunyhóból való, fiatal és csinos, Marcilie a neve. De
bizonyosan bolond egy kicsit?</p>
<p>Bolond egy kicsit?</p>
<p>Képzelje csak: éjszakánként fel és alá járkál a maga
lépcsőjén.</p>
<p>Szünet.</p>
<p>Késő este megy fel és egy óra mulva megint lemegy. De egy jó óra
mulva.</p>
<p>Szünet.</p>
<p>Ezt maga bizonyosan épp olyan feltűnőnek találja, mint én,
különben mondana valamit.</p>
<p>Hallgatok, feleli az úr, mert magának úgy tetszik. Különben nem
rontana így rám. Maga némít el.</p>
<p>Az asszony hangosan felkacag.</p>
<p>Én némítom el magát?</p>
<p>Majdnem. Bosszant, hogy ilyen ügyetlenül választottam
konyhalányt a gazdasszonynak. Tehát a leány nem végzi el a
munkáját?</p>
<p>Az asszony nem felel, gondolkodik. Mindaketten gandolkoznak,
mindaketten új harcra készülnek. Végül is az asszony megúnja és azt
kérdi:</p>
<p>Akar még mondani valamit? <span class="pagenum"><a name=
"Page_29" id="Page_29">-29-</a></span></p>
<p>Nem… Egy héttel ezelőtt bekopogtattam magához. Bekopogtattam az
idén, bekopogtattam tavaly és néhány percnyi beszélgetésre
kértem.</p>
<p>Mindig kértem, hogy ne haragudjék.</p>
<p>Az úr meghajtja magát és állva marad.</p>
<p>Most is arra kérem, ne haragudjék! mondja az asszony, hogy
mindent jóvátegyen és ránéz.</p>
<p>Az úr félreérti. Miért is áll itt? Miért nyugtalanítja az
asszonyt, az talán fél valamitől, meg akarja előzni és ezért
mondja: most is kérem, hogy ne haragudjék!</p>
<p>Erre felnevet az úr, haha, mondja. Ez külső hang, a száj
felnyílik, a torok összeszorul, nevetés lesz belőle. Aztán elmegy
az úr, kimegy a házból, az udvaron át az istállóba, kivezeti lovát
és felül a nyeregbe. Bizony, ezt teszi az úr.</p>
<p>Hogy vergődnek mindaketten! Az asszony is vergődik, talán már
nincs benne nagyobb érzés az iránt a férfi iránt, aki most kiment,
nincs benne többé túlságos szelídség, úgy látszik. Ez érthetetlen,
hiszen a férje és az ember ne szeresse a férjét! Van egy kis jó
hely az ablakban, odaáll és kinéz, amíg az ember ellovagolt, aztán
biztonságban érzi magát. Van kulcs az ajtajában, azt nem adná oda
egy aranykulcsért sem, gyakran szokta használni, megfordítja a
zárban belülről.</p>
<p>Mindez olyan érthetetlen. Hát mit vétett neki az az ember? Talán
az együttélés volt ellenére, a megszokás, a szégyentelenség? Talán
a hosszú keze vagy a lélegzete?</p>
<p>Az asszony íróasztalához lép és ír, megfigyeléseket,
feljegyzéseket, naplót. Keze szelíden bánik a papírral, meg a
tollal. Néha norvég szavakat kever a németbe, ez hanyagságból
történik, mérgelődik is miatta, de nem <span class=
"pagenum"><a name="Page_30" id="Page_30">-30-</a></span> rontja el
a könyvét javításokkal. Bizonyosan napközi dolgokat ír be,
semmiségeket, amik csak egy ilyen ezredes leányának juthatnak
eszébe; néha azonban kedvet kap arra, hogy visszalapozzon, ujra
átolvasson régi dolgokat és régi emlékek visszhangját ébressze fel
magában.</p>
<p>Aztán visszamegy az ablakhoz és megnézi, vajjon nem jön-e le
valaki a dombról, vajjon nem fordult-e vissza valaki, majd
dudorászva kis Mozart-zongorájához megy és leüt néhány
billentyűt.</p>
<p>A maga szórakozására játszik.</p>
<p>Vajjon nem ő hagyott-e el egy nemesi családot a nagy Hannover
városában, hogy élve eltemetkezzék itt Segelfossban. Őneki mondta
valamikor lánykorában a szerencsétlen vak király: Hallom a hangján,
hogy milyen bájos maga, gyermekem. Igen, a hangja erős és kellemes,
buja, teli tüdőből énekli hazájának dalait. Az Isten tartsa meg,
van valami gongszerű ebben a hangban, a zongora halkan kíséri, az
asszony hátraveti a nyakát, a háta himbálózik…</p>
<p>Hirtelen abbahagyja és két szobán át a gyermekszobába siet,
fiához.</p>
<p>Ez a jelenet gyakran megismétlődött az idők folyamán. A cselédek
a konyhában hallgatták az énekét, csakis ők, ki is szokták nyitni
az ajtókat, hogy jobban hallhassák. Egyébként senkise volt az egész
házban, aki ajtót nyitott és hallgatózott volna, ezt az asszony
maga is jól tudta; férjével csak az étkezésnél volt együtt és a
szomszédokkal sem érintkezett. Az öreg Coldevin földbirtokos, meg a
felesége még emlékeztek Segelfossra, amilyen az előbbi uraságok
idejében volt, évenként egyszer odahajóztak nagy szigetükről és egy
<span class="pagenum"><a name="Page_31" id=
"Page_31">-31-</a></span> hétig maradtak, ez volt minden.
Körülbelül ez volt az egész társadalmi érintkezésük. Aztán Adelheid
asszony német újságokat járatott és német leveleket kapott; de
azokban nem volt volt élő hang.</p>
<p class="center">*</p>
<p>A hadnagy mindennap elvégezte a maga mérsékelt tempójú
sétalovaglását. Béresei és földbérlői voltak a hegységtől egészen a
tengerpartig, és ellovagolt egészen a tengeri halászokig is; itt
lóhátról végignézte munkájukat, szemügyre vette házaikat, meg a
lányaikat. A hadnagy egyáltalán nem volt szívtelen ember, néha
munkát szerzett a lányoknak a birtokán, máskor meg krumplit és
szalonnát küldött valamelyik szükséget szenvedő családnak.</p>
<p>Féloldalt fordul nyergében és lovagló ostorával megkopogtat egy
ablakot. Ebben a házban Lars Manuelsen halász lakik. Az ember kijön
az ajtóba és köszön, egészséges arc áll mögötte az ajtóban, a sor
végén az asszony, aki mellére teszi kezét, mintha mögötte szeretne
elbújni.</p>
<p>Halászol-e mostanában? kérdi a hadnagy.</p>
<p>Az ember kedvetlenül rázza a fejét.</p>
<p>Higyje el nagyságos úr, egyetlen eleven halat se lehet
fogni.</p>
<p>Néhány emberre van szükségem a pataknál. Magaddal hozhatsz még
néhányat és tisztítsátok meg a tavat.</p>
<p>No. Nagyságos úr már ki akarja nyitni a zsilipeket? Talán nagyon
sok vize van a pataknak?</p>
<p>Tehát jövő hétfőn elkezdjük… Micsoda hosszú legény áll ott?
<span class="pagenum"><a name="Page_32" id=
"Page_32">-32-</a></span></p>
<p>Az? A fiam. Nem köszönsz, Lars?… Lars a neve. Tavaly
konfirmálták, ő volt a második társai közt, tehát a fejében nincs
hiba. De mi hasznom belőle.</p>
<p>Az meg a lányod ott? Miért van szükséged idehaza felnőtt lányra?
Mi az ördögnek tartasz itthon ennyi felnőttet?</p>
<p>Odakint nem találnak semmit. Hova menjenek? És honnan vegyenek
ruhát, meg cipőt, ha emberek előtt akarnak mutatkozni?</p>
<p>Locsogás! mondja a hadnagy. Úgy-e, Larsnak hívják ezt a
fiút?</p>
<p>A fiút? Igen. Valóságos Isten büntetése rám nézve, mindig csak
olvasni akar. Isten nagy, jó kezeket adott neki, de nem csinál
velük semmit és nem dolgozik semmit.</p>
<p>Szereted a könyveket? kérdi a hadnagy.</p>
<p>Nem felelsz, Lars? kiáltja fenyegetően az apja.</p>
<p>Lars meggörnyed, zavartan vigyorog, de egyetlen rendes szót se
tud kinyögni.</p>
<p>A hadnagy kérdezi:</p>
<p>Ezek mind a te gyerekeid? A kicsi is?</p>
<p>Persze, feleli az öreg Lars. Öt éves mult ősszel. Julius a
neve.</p>
<p>Hirtelen így szól a hadnagy:</p>
<p>A lány szolgálatba állhatna a birtokon. Mi a neve?</p>
<p>Daverdana.</p>
<p>Daverdana?</p>
<p>Eridj Daverdana, húzd ki magad és ne bámulj így az emberek
szemébe.</p>
<p>Hadd lám a kezeidet, mondja röviden a hadnagy. <span class=
"pagenum"><a name="Page_33" id="Page_33">-33-</a></span></p>
<p>Daverdana elpirul egészen a vörös hajáig, de engedelmesen
előmutatja kezeit.</p>
<p>Tudsz olvasni?</p>
<p>Hát egyáltalán nem tudod kinyitni a szádat? szól közbe az apja
fenyegetően. Olyan gyorsan fut át a könyveken, mint egy rénszarvas,
felel a lány helyett. A templomban ő van harmadik helyen.</p>
<p>Dehogyis, a tizennegyedik, mondja Lars kölyök, aki végre
megtalálta szavát.</p>
<p>Harmadik, mondja az apa. Hiszen te magad tudod a legjobban
Daverdana.</p>
<p>A hadnagy bólint:</p>
<p>Varrass magadnak néhány ruhát és jőjj fel a tanyára. A ruhákat
én fizetem. Gyere vasárnaphoz egy hétre. Mutasd még egyszer a
kezedet. Rendben van, mosd meg alaposan! Daverdana?</p>
<p>Igen, Daverdana, feleli az apa.</p>
<p>A hadnagy megfordítja a lovát és így szól:</p>
<p>Tehát jövő héten megkezdjük.</p>
<p>Aztán ellovagolt, lehajtott fővel, kicsit szánalmasan, a kopott
egyenruhájában, de délcegen, soványan, „arabosan“, mintha valami
akadályt kellene legázolni.</p>
<p>Persze, építőfát adott el, annak most jó ára volt, fűrésztelepén
deszkává meg asztallappá fűrészeltette, csak így kapott pénzt érte.
Miért ne lehessen így csinálni? A föld nem jövedelmezett semmit,
még a nagy mezőgazdasági üzem is csak elszegényíti az embert, ha
nincs elég anyagi eszköz a kezében. Ó csak lenne pénze! A
téglaégető kemencénél egyre kevesebbet veszített, mert
megállíttatta. A vizimalom hozott aranyat, kicsiny, vékony
aranyfonalat; a malom kifizetődött, még akkor is, ha nem számítjuk,
amit a bérlőknek meg <span class="pagenum"><a name="Page_34" id=
"Page_34">-34-</a></span> a béreseknek viszontszolgálat nélkül
őrölt. Majd csak megy valahogy!</p>
<p>Csak ne lett volna az a templomépítés, nagyon drága dolog volt
az. Most már évek multak a felépülése óta, de a hadnagynak még volt
egynémely kellemetlen emléke a körül. Bizony a fa, meg az erdő…
Mégis csak hatalmas áldása volt az égnek.</p>
<p class="center">*</p>
<p>A hadnagy hazatért. Valami cseng-bong. Mi az? Kling-klang! Az
asszony játszik a fiával lent az udvaron, lovacskázik vele. Kis
csörgős gyeplőt rak rá és úgy hajtja. Ez hihetetlenül élvezetes,
nevet és fut mind a kettő, hahaha. Mikor a hadnagy megérkezik, a
játék abbamarad és a gyerek sírni kezd. Ez a sírás hasogatja az apa
szívét; de mikor az anyja azt mondja: Ne sírj, kis Maurus! a
hadnagy összeszorítja száját és szótlanul ül a lován. Ezzel a
Maurus névvel az asszony talán azt akarja hangsúlyozni, hogy
előkelőbb, mint ő, nemes, Maurus von Platz.</p>
<p>Hm! mondja a hadnagy. Vedd le róla azt a gyeplőt!</p>
<p>Hiszen csak játék, feleli az asszony.</p>
<p>Egy Willatz Holmsenre még játékból se raknak gyeplőt.</p>
<p>Milyen nagy hűhót csinál belőle! mondja az asszony. Ha én
megengedem, akkor maga… Gyere kis Maurus, akkor bemegyünk.</p>
<p>Bizony megint összeütközés támadt, egy kis jóízű súrlódás.
Mennyi tűszúrás van kettejük között, túlságosan sok! Az ilyen
jelenetek nagyon kedvesek, minden mondatban csakúgy hemzsegtek a
hegyes tűk. <span class="pagenum"><a name="Page_35" id=
"Page_35">-35-</a></span></p>
<p>No, most megint odabent játszanak. Az asszony írni és olvasni
tanította fiát, amiben nagy öröme telt; néha színes ceruzákkal is
rajzoltak, máskor meg apró dalokat énekeltek; a fiú mindent könnyen
tanult. Bizony az ég adománya volt a kis Willatz, az ő kis kék
bársonykabátjában, vállán a csipkegallérral.</p>
<p>Mikor aztán a hadnagy bement az asztalhoz, újra nyugodt
szivélyesség és válogatott udvariasság kerekedett fölül.</p>
<p>Semmi civódás, semmi tűszúrás; a vita abbamaradt, mert nem volt
ok arra, hogy kitombolhassa magát. És az asztal mellett eltöltött
ilyen békés órákban a kis Willatz nem is volt Maurus többé;
egyáltalán nem. Az anyja vagy egészen elkerülte azt, hogy a nevén
szólítsa, vagy rövidesen csak Willatznak hívta, ahogy kellett. És
ezért az előzékenységért a hadnagy se kiabálta folyton, hogy
Willatz és megint Willatz. Inkább azt mondta, hogy barátom, vagy
azt, hogy fiam, de a nevét elkerülte.</p>
<p>Emellett azonban a hadnagy egyáltalán nem engedett. Kiküszöbölte
a Maurus nevet mindig, ahányszor a lányoktól, vagy a gazdasszonytól
hallotta.</p>
<p>Bocsánat, kisasszony, mondja, kiről beszél? Ki az a Maurus itt a
tanyán? Talán a fiamat, Willatz Holmsent érti?</p>
<p>Bocsánatot kérek, feleli a gazdasszony… a nagyságos asszony azt…
a nagyságos asszony szokta néha mondani, hogy Maurus.</p>
<p>A nagyságos asszony csak elszólja magát. Egyikünk se akar
gúnynevet adni a gyereknek.</p>
<p>Ezzel a hadnagy bólint és elmegy.</p>
<p>Most jut eszembe, kisasszony, mondja és megfordul, <span class=
"pagenum"><a name="Page_36" id="Page_36">-36-</a></span> a sagvikai
Larsnak tele van a háza felnőtt gyerekekkel, akik semmit se
csinálnak. Az egyik lánya ide fog jönni és megkérdezi, hogy nem
használhatja-e maga Marcilie helyett.</p>
<p>Marcilie elmegy?</p>
<p>Úgy értettem.</p>
<p>No és akkor másik jön?</p>
<p>Az apjának nagyon sok embert kell eltartania, mondja a
hadnagy.</p>
<p>Talán azzal gyanusítja a házvezetőnőt, hogy félre találja
magyarázni a szavát, ezért még hozzáfűzi:</p>
<p>Van egy felnőtt fia is, aki csak olvasni akar. Azt Tromsőbe
küldöm.</p>
<p>Így leglább megszabadítja a jó Lars Manuelsent gondjai
nagyrészétől! Egy pillanatig gondolt erre a hadnagy odalent
Sagvikában is, de ott magában tartotta, most már kimondta a szót,
hogy a Lars fiúnak a tromsöi szemináriumba kell kerülnie. Csupa
kiadás minden oldalon! Hogy is hívták azt a lányt? Daverdana? Mint
azt a kedves mesealakot. Vörös haj, hosszú kéz.</p>
<p>Mikor a hadnagy áthalad az udvaron, valamit észrevesz a lába
előtt. Mindig lehajtott fejjel jár, a földre néz és ezért mindent
meglát az útján.</p>
<p>Miféle idegen járt itt? kérdi az egyik legényt.</p>
<p>Idegen? Nem járt itt.</p>
<p>Amott egy félig elszívott szivar fekszik.</p>
<p>Akkor a doktor dobhatta oda, mondja egy másik legény.</p>
<p>Persze, biztosan ő volt, mondja az előbbi.</p>
<p>A hadnagy tovább halad. Úgy, hát a doktor volt itt délelőtt?
Milyen feledékeny lehet az asszony, hogy <span class=
"pagenum"><a name="Page_37" id="Page_37">-37-</a></span> egész
ebédidő alatt egyetlenegyszer sem említette a doktor látogatását.
Be akart menni, hogy beszéljen az asszonnyal és megkérdezze: Itt
volt a doktor? mit akart? Hirtelen eszébe jut: milyen furcsán
hangzik az, hogy idegen nem volt itt, de a doktor itt volt. Hát a
doktor nem idegen Segelfossban?</p>
<p>Vacsoránál a kis Willatz mit sem sejtve elmondja, hogy a doktor
felemelte, magasra, még a csillárnál is magasabbra.</p>
<p>A doktor? kérdi az apa.</p>
<p>Az asszony rögtön válaszolt:</p>
<p>A doktor itt volt a szomszédban, aztán délelőtt idehívattuk.</p>
<p>Ki beteg?</p>
<p>Marcilie.</p>
<p>Erről nem tudtam.</p>
<p>Meghült. A doktor azt mondja, komoly a baja.</p>
<p>Erről nem tudtam, ismétli mindössze a hadnagy.</p>
<p>Nem akartam megmondani. Tulajdonképen nem magát illeti.</p>
<p>A hadnagy mosolyog:</p>
<p>Meg akart kímélni?</p>
<p>Miután ő így fogja föl az ügyet és nem akarja észrevenni az
asszony tapintatosságát, az asszony megsértődik és ezt mondja:</p>
<p>Igen, meg akartam kímélni. Marcilienak bizonyosan megártott a
lépcsőn való éjszakai kószálás.</p>
<p>Szünet.</p>
<p>Marcilie bizonyosan doktor nélkül is kilábalt volna a bajából.
Csakhogy akkor magának nem lett volna alkalma tüntetni.</p>
<p>Tüntetni… nekem? Ha maga tudná, milyen közömbös <span class=
"pagenum"><a name="Page_38" id="Page_38">-38-</a></span> nekem
minden az én kis Maurusomon kívül. Egészségére.</p>
<p>Az asszony felkelt az asztaltól.</p>
<div class="chapter">
<h2>4.</h2>
</div>
<p>Fehér, nyolcevezős csónak érkezett a környékre, négy ember
forgatta az evezőket. Mivel jó meleg tavaszi nap volt, a négy ember
ingujjban evezett, de akit vittek, az bizonyosan a fülkében ült,
mert nem volt látható. A csónak a patak torkolata fölött, a
téglaégető kemence közelében kötött ki.</p>
<p>Fülkéjéből prémbe és vastag ruhába öltözött, nagy, kövér férfi
mászott ki; nem a doktor volt, sem pedig az öreg Coldevin, a csónak
sem volt ismerős és valahonnan messziről való lehetett. A férfi
kiszállt a csónakból, néhány szót szólt evezőseihez, aztán elindult
felfelé a patak mentén. Emberei közül ketten követték.</p>
<p>Fent a házak előtt mindenütt emberek álltak és bámulták ezt a
szokatlan látványt. Úgy látszott, hogy a nagy úrnak melege lett,
levetette a bundáját és átadta az egyik emberének, hogy az cipelje.
Olyan kövér volt hátul, hogy kabátjának szárnyai minden lépésnél
kifordultak, nem is tudott egyfolytában menni, gyakran megpihent és
a mellét fogta. Így mentek, mendegéltek, talán a vízeséshez
igyekeztek… amíg csak el nem tűntek az erdőben.</p>
<p>A lakosság lement a nyolcevezős csónakhoz kíváncsiskodni, ráérő
emberek sereglettek oda, Lars Manuelsen is lement a házából, sok
gyereke követte néhány lépésnyi távolságból. A csónakosok
sejtették, hogy <span class="pagenum"><a name="Page_39" id=
"Page_39">-39-</a></span> ezek a látogatók mit akarnak és eszerint
is rendezkedtek be, megértették, hogy ők most fontos személyiségek,
akik nagy titoknak tudói.</p>
<p>Békével! mondta Lars Manuelsen, bár azoknak kellett volna előbb
köszönniök, hiszen ők jöttek idegen földre.</p>
<p>Békével! ennyit válaszoltak mindössze.</p>
<p>Szép idő van ma.</p>
<p>Bizony, melegünk volt az evezésnél.</p>
<p>Egy darabig erről beszélnek: vajjon nem volt-e szél odakünn, s
vajjon nem keletről fújt-e? A csónakosok kissé tartozkodóak a
válaszadással.</p>
<p>Hatalmas nyolcevezős ez, mondja Lars Manuelsen, talán a
maguké?</p>
<p>A csónakosok köpnek és védekező állásba helyezkednek.</p>
<p>Nem egészen, mondják.</p>
<p>Hová valók?</p>
<p>Szünet. Jelentőségteljes szünet. A gyerekek fülelnek.</p>
<p>Messzire, Ytterleiába.</p>
<p>Mingyárt gondoltam, bólint Lars.</p>
<p>Közelebb lép a csónakhoz, megnézi, de nem ismeri meg; az evezőn,
vagy a lapáton csak egy-két betű áll.</p>
<p>De most már úgy érzik a csónakosok, ha ez így tovább tart,
viselkedésükkel talán visszariasztják a bennszülötteket s így
bennük ragad a titok, miért is engednek egy kicsit s az egyikük ezt
mondja:</p>
<p>Bizony nem a mienk a csónak.</p>
<p>Sajnos, nem, mondja a másik is.</p>
<p>És attól kezdve legnagyobb részt ez a két evezős <span class=
"pagenum"><a name="Page_40" id="Page_40">-40-</a></span> beszélt,
úgy hogy Larsnak nem is kell tovább kérdezősködnie. Egyre jobban
belemelegednek a beszédbe, egyik vigyáz a másikra, egyik
túlszárnyalja merészségben a másikat, de még idejében
abbahagyják:</p>
<p>– Mert minket csak úgy béreltek erre a csónakra.</p>
<p>No. Aztán kit visznek az urak? kérdi Lars.</p>
<p>Szünet. Hm. Ez így túlságosan könnyű volna!</p>
<p>Azt, akié a csónak, feleli az egyik.</p>
<p>A másik, aki mintha tűkön állt volna, hozzáfűzi:</p>
<p>Különben csak erre az útra vette a csónakot.</p>
<p>Elővette a pénzét és pengő pénzzel fizetett, pusztán ezért az
útért.</p>
<p>A legények Lars Manuelsenre néztek. A gyerekek csak álltak,
bámulták a legényeket és füleltek, hallgatóztak.</p>
<p>Ami az utat illeti, arról nem tudok semmit se mondani, feleli az
egyik csónakos.</p>
<p>Most felment a patak mentén, jelenti ki a másik.</p>
<p>Szünet. Milyen páratlanul hosszú és tartalmas tud lenni az ilyen
szünet.</p>
<p>Lars alaposan és hosszasan nézi a csónakot, közömbös dolgokról
beszél az idegenekkel, a tavaszról, a hosszú sziget
heringállományáról, aztán az egyik ytterleiai gályáról, melyet a
vihar idesodort valamelyik elmult esztendőben. Igaz is, az a gálya
az utväri Henriksen kereskedőé volt.</p>
<p>Lars csak ennyit jegyzett meg:</p>
<p>Akkor biztosan nagyon fontos útnak kellett ennek lenni.</p>
<p>Már egyszer kérdezte, hogy ki az idegen, de nem kapott választ s
most az időre bízza, majd csak elkövetkezik magától is.
<span class="pagenum"><a name="Page_41" id=
"Page_41">-41-</a></span></p>
<p>A legények bólintanak, hogy ismerik Henriksen kereskedőt.</p>
<p>Talán csak nem őt hozták? kérdi Lars.</p>
<p>Nem.</p>
<p>Lars, úgy látszik, megúnta a dolgot. Köpött, kezeit hátra tette
és egy kicsit még állva maradt. Hirtelen megszólalt és elindul:</p>
<p>Bizony szép ez a nyolc evezős, bárcsak az enyém lenne! No de én
csak itt ácsorgok és alkalmatlankodom maguknak.</p>
<p>A legények felfigyelnek.</p>
<p>Nem alkalmatlankodol, feleli az egyik.</p>
<p>Dehogy is vagy alkalmatlan, válaszolja a másik.</p>
<p>És most azon gondolkoznak a csónakosok, nagyon helyesen, hogyha
nem ők leplezik le a titkot, akkor az a két legény, aki felment a
patak mentén, hamarosan lejön és maga teszi meg; hiszen
megtörténhetik, hogy például valamelyik bemegy az egyik kunyhóba,
vizet kér és közben kifecsegi, hogy ki az a prémbundás ember.</p>
<p>Ekkor az egyik idegen megkérdi:</p>
<p>Maguk itt a környéken nem is sejtik, hogy mi kit hoztunk
ide?</p>
<p>Nem, mondja Lars és nagyot bámul.</p>
<p>A gyerekek is bámulnak.</p>
<p>Gondolom is, hogy nem, mondja a másik idegen és közbeszól. Úgy
látszott, mintha tűkön állt volna már. De csodálkozni is fognak, ha
meghallják, fűzi hozzá.</p>
<p>Lars most már hihetetlenül kiváncsi lett. A legbosszantóbb
ugyanis az, hogy a szomszédja, a sagvikai <span class=
"pagenum"><a name="Page_42" id="Page_42">-42-</a></span> Bertel
túlhosszúnak találta a várakozást és most már errefelé sántikál a
szántóföldeken át.</p>
<p>Tán csak nem valami hivatalos személyiség? kérdi Lars.</p>
<p>Nem, felelik a legények.</p>
<p>De úgy gondolom, hogy valami nagy úrnak kell lennie, amiért
olyan kövér.</p>
<p>Persze, felelik az emberek, bizony nagy ember is!</p>
<p>Lars várt egy kicsit, aztán indulni készült. Mert már jött
Bertel is és vele nem szerette volna megosztani a titkot.</p>
<p>Béke veletek, mondta Lars.</p>
<p>Sőt az az ember nem egyéb, mint a mi földink, hogy úgy mondjam,
folytatta az egyik idegen.</p>
<p>A másik idegen megint beleszólt:</p>
<p>Mondhatnám, iskolatársunk.</p>
<p>No, mondja Lars.</p>
<p>Bizony így is mondhatjuk. Az ám, ha nem is éppen a mi
járásunkból való, de… de mi egynéhányat ismerünk a rokonságából…
csak egy pár község van köztünk… harminc évig volt oda.</p>
<p>A másik idegen mellőzöttnek érzi magát és pótolni akarja a
késedelmet, azért is hozzáfűzi:</p>
<p>Gyerekkorából távozott hazulról, minden külföldi országot
megjárt, utazott Ausztráliába is, meg Amerikába is. Aztán megnősült
és nagy üzlete lett. Még aranyat is talált.</p>
<p>Ettől kezdve a csónakosok egymással versengenek és irígykedve
vigyáznak egymás szavaira.</p>
<p>No, egy kicsit nagyon gyorsan haladsz, Jon, mondja az egyik
elégedetlenül, társa szavait kijavítva: az még Kinában volt.
<span class="pagenum"><a name="Page_43" id=
"Page_43">-43-</a></span></p>
<p>Hol mindenütt ne lett volna, feleli a másik. Sőt több napon át
feküdt egy felborult csónakban is, már nem is tudom melyik
országban.</p>
<p>Akkor még a tengert járta, gyerekkorában. De én most a későbbi
éveiről beszélek.</p>
<p>Te csak ne mesélj nekem, tudom én azt, éppen olyan jól, mint te.
Több napig feküdt egy csónakban. Kérdezd meg tőle, ha akarod.
Disznóság, hogy annak az országnak a neve nem jut az eszembe.</p>
<p>Valami ismeretlen országban történt. De a felesége Mexikóból
való.</p>
<p>Azt hiszed, nem tudom?</p>
<p>Mi a neve? kérdezi Lars Manuelsen.</p>
<p>Úgy hívják, hogy…</p>
<p>Holmengraa! vág bele villámgyorsan a másik.</p>
<p>Ő az a Tobias, aki elutazott messzire, siet kiegészíteni az
előbbi. Nem hallottál arról a fiúról, aki elment hazulról és király
lett belőle?</p>
<p>Végre sikerült!</p>
<p>Lars levegő után kapkod és bámul. Hogyne hallott volna
Tobiasról, az egyik ytterleiabeli szürke szigetről elszármazott
halászgyerekről, aki egy emberöltővel ezelőtt vándorolt ki, azután
nagy király lett lett valahol, emelkedett Isten és emberek előtt és
sohase tért vissza többé. Most pedig itt van!</p>
<p>A gyerekek is hallottak a meséről, most pedig tátott szájjal
hallgatták az embereket.</p>
<p>Hát a Tobias? mondja Lars Manuelsen. És ha jól hallottam, az
apját is Tobiasnak hívták.</p>
<p>Nem, az apja már meghalt, feleli Jon. Az anyja is halott már, de
állítólag van egy nőtestvére, aki Bergenben él. <span class=
"pagenum"><a name="Page_44" id="Page_44">-44-</a></span></p>
<p>Igen, az apjának is Tobias volt a neve, mondja a másik csónakos
újabb nyomatékkal és helyreigazítja társa szavait. Egyébként ő most
már csak Holmengraanak hivatja magát.</p>
<p>Csudálatos! mondja Lars.</p>
<p>Aztán Bertel felé pislant, aki most már kellemetlen közelségbe
jutott. Larsnak még jut ideje néhány fontos kérdésre és a
csónakosok váltakozva felelnek.</p>
<p>Aztán házas ember? Vele van a felesége?</p>
<p>Nem, nincs vele. Az idegen országban van.</p>
<p>Igen, az külső országban, idegenben maradt.</p>
<p>Hát akkor finom asszony lehet. Mi a neve?</p>
<p>Azt nem tudom megmondani, de…</p>
<p>Meghalt már, mondja a másik legény és véget vet a dolognak.</p>
<p>No, Uristen, meghalt. Gyerekei nincsenek?</p>
<p>Két gyereke van, azok kicsinyek, egy fiú meg egy leány.</p>
<p>Ne mondd, Jon, hogy kicsinyek, mert a leány már van egynéhány
éves.</p>
<p>Igen, igen, a fiú kicsiny, azt akartam mondani.</p>
<p>Bertel odaért. Lars még az utolsó pillanatban megkérdi:</p>
<p>És hol vannak a gyerekei? Mi a nevük? És mit keres odafönt a
patak mentén?</p>
<p>Azt mondta nekem, hogy csak úgy körül akar nézni.</p>
<p>Nekem is azt mondta.</p>
<p>A csónakosok ezt még egyszer megvitatják, mindegyik a maga
módján, amíg meg nem egyeznek.</p>
<p>Nagyszerű volt a ruhája, mondja Lars.</p>
<p>A legények riadtan kapják oldalt a fejüket. <span class=
"pagenum"><a name="Page_45" id="Page_45">-45-</a></span></p>
<p>Igen, csupa prém meg bársony van rajta.</p>
<p>Azt mondja, hogy fázik a mi országunkban és már nem tud
felmelegedni.</p>
<p>Bertel nem köszön, csak odaáll hallgatózni. Neki van a
legrosszabb füle.</p>
<p>Kiről beszélnek maguk? kérdi.</p>
<p>A csónakosok nem felelnek, hanem továbbra is Lars felé fordulnak
és még beszélnek a király gazdagságáról, bankóiról, amikkel a
csónakot fizette, meg az erszényéről.</p>
<p>Csudálatos! mondja Lars Manuelsen.</p>
<p>Hoztak maguk valakit? kérdi Bertel.</p>
<p>A csónakosok végignézik, köpnek és azt felelik, hogy igen,
hoztak. Majd megint Lars felé fordulnak, beszélnek, rázzák a
fejüket, gondolkoznak és nyilatkoznak a gazdag úrról:</p>
<p>Igen, én meg ez a Jon, nem vagyunk több, mint valami kis
hajóroncs, vagy bója, mondhatnám, őhozzá képest. Pedig ugyanazon a
tengeren nőttünk fel.</p>
<p>Most Bertel Larshoz fordul és megkérdi:</p>
<p>Kiről beszélnek?</p>
<p>De Larsnak nincs ideje, csöpp ideje sincs, nem hallgat Bertel
kérdésére, hanem hirtelen így szól:</p>
<p>No, azt hiszem éppen elég soká tartóztattam magukat.</p>
<p>Ezzel elmegy.</p>
<p>Most Bertelre kerül a sor, neki kell kihámoznia belőlük a
titkot. Ó, milyen kíváncsi és milyen jól kínozzák a csónakosok!</p>
<p>Eleinte Lars egyenletes léptekkel indult felfelé a szántóföldön,
szégyennek vélte volna a szaladást. De nemsokára meggyorsította a
menését és körülbelül <span class="pagenum"><a name="Page_46" id=
"Page_46">-46-</a></span> feleúton befordult Ole Johan kunyhója
felé, amelyik a legközelebb volt. Lars büszkélkedik, szinte hízik a
titokzatosságtól, mert többet tud, mint a többi kunyhó lakói
valamennyien; ha takarékoskodik, akkor egésznap jelentős
személyiség lehet. Már meg is pillant néhány asszonyt fönt Ole
Johan kunyhójánál, azok mind őt várják.</p>
<p>De mikor Lars odaér, kiderül, hogy a gyerekek már megelőzték. A
saját gyerekei, meg a másoké, a hosszúfülü rongyos férgek, még a
saját Larsa, az a nyurga, csúf Lábán is. Most ugyanezek a gyerekek
rohantak kunyhóról kunyhóra és a saját fia vezetésével szégyenítik
meg őt. Szép dolog ez!</p>
<p>Ole Johan találkozott Larsszal és megkérdezi:</p>
<p>Tulajdonképen kit hoztak azok? És mikor Lars azzal akarja
kezdeni, hogy kéreti magát, Ole Johan egyenesen kimondja: Igaz,
hogy azt a Tobiast hozták, akiből király lett?</p>
<p class="center">*</p>
<p>Néhány órával utóbb sűrű embergyűrű sötétlik a fehér nyolcevezős
körül, ügyelni akarnak, szeretnék csak távolról is szemügyre venni
a mesebeli királyt, amikor újra csónakba száll. Az asszonyok még
fel is cicomázták magukat, kötényt is vettek fel, Daverdana azonban
vadóc, túlvörös hajú, magas termetű és fiatal arra, hogy egy király
szeme elé kerüljön.</p>
<p>Ó, de valamennyiüket bolonddá tették.</p>
<p>Mikor a három vándor visszatért a vízeséstől, a két csónakos
valóban lement a csónakhoz a prémbundával, de az úr maga letért az
útról és a hadnagyék <span class="pagenum"><a name="Page_47" id=
"Page_47">-47-</a></span> segelfossi tanyája felé irányította
lépteit. És nem is látszott rajta, hogy nincs dolga ott.</p>
<p>Nem volt könnyű és gyakorlott gyalogjáró, hosszú időre volt
szüksége és kalapját a kezében tartotta. Ez az ember egyáltalán nem
látszott mesébe illőnek, új ruha volt rajta és vastag aranylánc a
nyakán, különben olyan volt, mint más egyszerű ember, sápadt és
éles vonású arccal, körszakállal, egyenes orral és egy csomó
ránccal a szeme körül. A negyvenes évek végefelé járhatott. Jobb
kezén kis, közönséges aranygyűrűt viselt. A haja még megvolt.
Testessége tulajdonképen csak egy vastag, egészségtelen pocakból
állott, egyébként a lábszára, meg a combja cingár volt.</p>
<p>Mikor a tanyára ért, körülnézett. A konyhán át vezető hátsó utat
választotta, bár két nagy kőlépcső volt a ház külső oldalán.
Köszönt egy elébe kerülő cselédnek, megkérdezte, hogy Holmsen úr
odahaza van-e és odaadta a névjegyét.</p>
<p>A hadnagy kijött és egy kicsit állva maradt. Az idegen meghajolt
és ezt mondta:</p>
<p>Nem tudom, szabad-e önt üdvözölnöm. Nem látnék semmi különöset
abban, ha nemet méltóztatnék mondani.</p>
<p>Ez nagyon szerényen hangzott és különben is az ember kint állt a
konyhaablak előtt.</p>
<p>Holmengraa úr?</p>
<p>Tobias Holmengraa. Valamikor Ytterleiából kerültem el.</p>
<p>Sokat hallottam önről, mondja a hadnagy.</p>
<p>Én is sokat hallottam önről és hozzátartozóiról, mondja az
idegen, az apjáról, meg az őseiről és Segelfoss <span class=
"pagenum"><a name="Page_48" id="Page_48">-48-</a></span> birtokról.
Most aztán ide akartam utazni, hogy megnézzem ezt a helyet. Fent
voltam a patak mentén.</p>
<p>Nem óhajt befáradni? mondja a hadnagy és végre kezet nyujt
neki.</p>
<p>Bementek a hadnagy szobájába és helyet foglaltak.</p>
<p>Ez az idegen, Holmangraa, úgylátszik elhatározta, hogy szerény
és kicsiny lesz ebben az úri házban, sokáig hallgatott és végül így
szólalt meg:</p>
<p>Azon gondolkozom, hogy hol vagyok. Gyerekkoromban Segelfoss volt
a legnagyobb hely, amelyről valaha hallottunk Ytterleiában és nem
is álmodtam róla, hogy egyszer itt fogok ülni ebben a szobában.</p>
<p>A hadnagy így felelt:</p>
<p>Bizonyosan másfajta, nagy álmokat szőtt… Sőt meg is valósította
őket.</p>
<p>Ó igen, igen, mondta Holmengraa elgondolkozva.</p>
<p>Tőlünk eltérően, akik idehaza csücsülünk a kuckónkban.</p>
<p>Egyebek közt az egészségem elvesztését is sikerült
megvalósítanom.</p>
<p>Úgy? Hát nincs rendben az egészsége?</p>
<p>Bizony. És már sokhelyütt jártam, hogy helyreállítsam, de…</p>
<p>Ezt az embert vonzónak találta a hadnagy, tetszett neki.</p>
<p>Már jó régen hallott erről a mesebeli hősről, a hírneve
beszűrődött Segelfoss szobáiba is és most olyan egyszerűen és
természetesen ült itt, mint más közönséges ember. Bizony így tett
Tobias.</p>
<p>A hadnagy csengetett.</p>
<p>Mi lenne, ha újra idehaza próbálna élni? kérdezte.</p>
<p>Már gondoltam erre is. <span class="pagenum"><a name="Page_49"
id="Page_49">-49-</a></span></p>
<p>Legalább egy darabig.</p>
<p>Igen. De nem olyan könnyű távol maradni, üzleteim vannak.</p>
<p>A házvezetőnő belépett.</p>
<p>Mivel szabad megkínálnunk? kérdezte a hadnagy.</p>
<p>Holmengraa megköszönte és csak egy pohár tejet kért.</p>
<p>Mást nem?</p>
<p>Köszönöm, csak egy pohár tejet.</p>
<p>A tejet behozták.</p>
<p>Bizony megpróbálnék idehaza lakni, folytatta Holmengraa, de van
egy és más dolgom Mexikóban. Ugyanis Mexikóban lakom és ott van egy
és más dolgom. Nem nagy dolgok ugyan, de ha távol maradok, még
kisebbek lesznek.</p>
<p>Üzletek?</p>
<p>Néhány kicsiny és közepes üzem, egy pár földbirtok, malom,
fűrésztelep és más efféle.</p>
<p>Nem adhatja el?</p>
<p>Arra tulajdonképen nem alkalmasak. A feleségem meghalt, de két
gyerekem van és ott van a jövedelmünk forrása.</p>
<p>Ez elég jó felvilágosítás volt. A hadnagy bizonyosan azt hitte,
hogy ez a rejtélyes ember aligha nézi a dolgot erről az
oldaláról.</p>
<p>Az egészségre mégis vigyázni kell, mondta.</p>
<p>Vissza kell szerezni. Bizony így van ez, de odaát belejöttem a
munkába, kicsivel kezdtem az üzleteimet és kibővítettem őket.</p>
<p>A hadnagy felkelt és az ablakhoz ment. Talán valami szokatlan
dolgot vett észre odakünn? Látta, hogy minden élő ember a csónak
felé igyekezett? Egy pillanatig <span class="pagenum"><a name=
"Page_50" id="Page_50">-50-</a></span> csendesen állt, – Holmengraa
talán szemmeltartotta, de talán nem is. A hadnagy látta a szolgáit,
meg a béreseit, amint tétlenül ácsorogtak odalent a nyolcevezősnél,
valami nagy csomag járt kézről-kézre közöttük; a prémbundát
mutogatták. Megfordult és szinte lehunyt szemmel kérdezte: talán az
ön nyolcevezőse van odalent?</p>
<p>Holmengraa felkelt és kitekintett:</p>
<p>Igen… no de milyen pompás kilátás nyílik innen, tenger, nagy
erdők, szántóföldek, rétek, meg aztán az a templom is ott künn. És
a folyó.</p>
<p>Ez egy kicsit valószínűtlenül hangzott az idegen szájából. És,
úgy látszik, azért mondta, hogy hízelegjen a birtokosnak.</p>
<p>A kis Willatz azzal az üzenettel jött be, hogy kész az ebéd.</p>
<p>Tessék, mondta a hadnagy és kinyitotta az ajtót a vendég
előtt.</p>
<p>Az ebédlőben Holmengraa urat bemutatták a nagyságos asszonynak.
Az asszony csodálkozott és izgatott volt. Ha ő nem is nőtt fel a
Holmengraat övező mesék között, mégis éveken át sokat hallott róla
beszélni; ma pedig a házvezetőnő frissítette fel az emlékezetét és
készítette őt elő.</p>
<p>Házias és szeretetreméltó volt.</p>
<p>Holmengraa úr visszatért Norvégiába, hogy megerősödjék,
jelentette ki a hadnagy. Egészsége leromlott az utóbbi időben.</p>
<p>Akkor talán az a kérdés, hogy mivel szabad megkínálnunk, mondta
az asszony. Hátha diétán él.</p>
<p>Holmengraa nem tartott diétát, ó egyáltalán nem. Nem olyan nagy
a baj, majd csak elmúlik ez is. <span class="pagenum"><a name=
"Page_51" id="Page_51">-51-</a></span></p>
<p>Sok akaratnak kellett ebben az emberben lennie, frissebbnek
mutatta magát a valóságnál s arcán nem látszott semmi szenvedés.
Csendesen és észrevétlenül csempészett a szájába egy kis pilulát,
amit víz nélkül szorított le. De a következő pilula a földre
pottyant és ezt aligha cselekedte szándékosan.</p>
<p>Ön a nagy világból jön, Holmengraa úr, mondta az asszony.</p>
<p>Ma kerültem a nagyvilágba, asszonyom. Hiszen Segelfoss
ebédlőjében ülök.</p>
<p>Ezt nem mondta rosszul; ezüst, bor és virág volt az asztalon,
aztán hal, madár és sok nyalánkság a tálakon. Igaz is, ritkán ült
Holmsenék asztalánál olyasvalaki, aki értett a helyes
viselkedéshez, az asszonyt se nyerte meg kisebb mértékben ez az
ember, mint az urát. Szórakoztatóan tudott beszélni sok mindenről
és úgy látszik, tudott a gyerekekkel is bánni, mert sokszor
sikerült felkeltenie a kis Willatz érdeklődését is.</p>
<p>Hogy érzi magát idehaza olyan hosszú távollét után? kérdezte az
asszony. Ha jól hallottam, harminc éve, ugyebár?</p>
<p>Hiszen furcsa is nekem, mondta az idegen. Felmegyek és megnézem
a kis szigetet, megismerem a köveket meg a part fövenyét és hallom
a hullámverést. A rokonaim mind elköltöztek már, – néhányan
meghaltak és az egyetlen élő kivándorolt. Bármilyen furcsa, de úgy
érzem, mintha nem nagyon régen még együtt lettünk volna. Künn az
egyik dombon egy fél köszörűkő feküdt, ott fekszik most is; és
távolban a hegyeken egy pár kisebb fenyőfa állt; ott vannak ma
is.</p>
<p>Ugyanezt éreztem én is, mikor néhány évvel ezelőtt haza
látogattam az apámhoz Hannoverbe, mondta <span class=
"pagenum"><a name="Page_52" id="Page_52">-52-</a></span> az
asszony, igaz, hogy nem is voltam olyan sokáig távol hazulról,
hanem csak rövid ideig.</p>
<p>Amikor én is ott voltam? kérdezte a kis Willatz.</p>
<p>Igen. Sajnos, most már nem igen kerülünk oda.</p>
<p>A hadnagy ujjaival az ölében motoszkál, a gyűrűjét balkezére
húzza.</p>
<p>Már nem is emlékszem, hogy milyen volt ott, mondja Willatz.</p>
<p>Persze hogy nem, barátocskám, kicsi voltál még akkor. Arra se
emlékszel, hogy nagypapa odaadta neked a díszkardját?</p>
<p>Nem.</p>
<p>Nagyságos asszony édesapja tiszt? kérdi Holmengraa.</p>
<p>Ezredes. Illetve már régen nem az. Hiszen most odahaza minden
megváltozott.</p>
<p>Olvastam a hannoveri nagy felfordulásról, mondta Holmengraa.
Sose voltam ott. Gazdag és szép ország az.</p>
<p>Igen, gazdag és szép ország.</p>
<p>És nagyságos asszonyoom apja nyugalomba vonult?</p>
<p>Nem volt öreg és voltak kitüntetései is. Maurus von Platz
ezredes a neve. De azok közé tartozik, akik öregnek érzik magukat
arra, hogy… hogy is mondjam,… hogy idegen szolgálatba lépjenek.</p>
<p>A hadnagy megkérdezte:</p>
<p>És Holmengraa úrnak mi a benyomása Norvégiáról, felfelé, vagy
lefelé haladunk?</p>
<p>Felfelé. Feltétlenül felfelé. Minden ország felfelé halad. Az
emberek nagyobb házakban laknak, több a háziállatjuk, jobban élnek.
És a népsűrűség is gyarapodott. <span class="pagenum"><a name=
"Page_53" id="Page_53">-53-</a></span> Egyébként még nem sokat
láttam az országból, angol gőzössel jöttem, amely miattam kötött ki
Trondhjemben. Trondhjemből bérelt hajóval haladtam észak felé.
Igen, statisztikai szempontból felfelé halad az ország.</p>
<p>Statisztikai szempontból?</p>
<p>Úgy értem, hogy mérték és súlyrendszer szempontjából, a
gyarapodott lakosságnak több mezőgazdaságra és több gondosságra van
szüksége. Hogy ez az embereket derekasabb természetüvé tette-e, azt
nem tudom.</p>
<p>Ha nem úgy van, az elég baj lenne.</p>
<p>Szerintem idefönt északon a legkevésbé vehető észre a haladás.
Itt új emberek nőttek fel, akik különös módon hasonlítanak az
öregekhez, zsebredugott kézzel járnak, olyan északiak.</p>
<p>Igen, zsebredugott kézzel járnak, mondja a nagyságos
asszony.</p>
<p>Holmengraa mosolyogni kezdett valami gondolaton, valami emlékén
és el is mondotta:</p>
<p>Mikor kisebb kirándulásaimra csónakot akartam bérelni, nem
kaptam sehol. Egy Henriksen nevű utväri kereskedőhöz utasítottak,
akinek volt egy használaton kívül levő nyolcevezős csónakja, de nem
akarta bérbeadni. Eladja a csónakot? kérdeztem. Ő tréfának vette és
azt felelte, hogy igen, abban az esetben, ha kétszáz tallért kapok
érte. Így vettem meg a csónakot.</p>
<p>Az asszony mosolygott, a hadnagy mosolygott. Holmengraa
folytatta:</p>
<p>Mikor csónakoslegényekre volt szükségem, nem tudtam kapni. Ott
álltak Henriksen boltjában és zsebredugott <span class=
"pagenum"><a name="Page_54" id="Page_54">-54-</a></span> kézzel
őgyelegtek a háza táján. Vitorlás útra hajlandók lettek volna, de
nem volt szél, evezni pedig nem akartak. Ráismertem bennük a
földijeimre.</p>
<p>Nem ismertette meg magát velük?</p>
<p>Célozgattam rá, sőt véleményem szerint a kelletténél is jobban;
de bizonyosan nem hittek nekem. Aztán nyíltan megmondottam, hogy
nyugodtan magukkal vihetnek egy régi szigetjükbeli ismerőst, Tobias
a nevem, ha még emlékeznek rám. De csak végigmértek és nem akartak
hinni nekem. Megint ráismertem a földijeimre és hazamentem, pár
vastag kendőt tekertem a hasamra, kövérnek tettettem magam, más
ruhába öltöztem és aranyláncot akasztottam a nyakamba. Tudtam, hogy
ha valami imponál az északiaknak, hát az csak a kövérség, a finom
ruha, meg az ékszer lehet. Nagyon meleg volt és nem tudtam, hogy
mit csináljak, de még a prémesbundámat is felvettem. Mikor aztán
így felmaskarázva mentem hozzájuk, más szemmel néztek rám és így
kaptam evezőslegényeket.</p>
<p>Erre az egész asztal nevetett. Bizony pompás tréfa volt ez.</p>
<p>Igazán azt hiszi, hogy a másféle külsejének köszönheti, hogy
evezősöket kapott?</p>
<p>Meg vagyok róla győződve, asszonyom. Ezek az emberek sok mindent
hallottak rólam beszélni az évek folyamán, azt hiszik, hogy
hatalmas, gazdag ember lett belőlem, sőt majdnem király vagyok, hát
ne lennék külsőleg is kövér és gazdag? Mikor prémbundámban,
aranylánccal állottam közöttük, elismerték, hogy én vagyok az ő
szigetükről való Tobias. Olyan ez, mint mikor a néger király egész
népéből egymaga rak a fejére valami fazekat, egyébként azonban
meztelen. <span class="pagenum"><a name="Page_55" id=
"Page_55">-55-</a></span> Gyerekekkel van itt dolga az embernek, az
északiak nagy gyerekek.</p>
<p>És bizonyosan nagy tiszteletben részesítették, mikor megtudták,
hogy ön kicsoda.</p>
<p>Ez éppen nem volt kellemes nekem. Mindenünnen jöttek hozzám,
látni akartak, bádogvödröket meg zsákokat hoztak magukkal, pénzt
meg emlékeket kértek, mindegyiknek volt valami kívánsága. Némelyik
még emlékezett rám gyerekkoromból, valamennyien ismerték a húgomat,
aki a szigeten lakott, a legtöbbje rokonságban állt vele és így
velem is. Egy asszony temetésre kért támogatást, egy ember építőfát
akart az istállójához; egy gyerek az apjával jött hozzám. A gyerek
lopott és most nekem kellett volna kiszabadítanom…</p>
<p>No, ez már hallatlan!…</p>
<p>Higyje el asszonyom, fáradságos napok voltak ezek. Közben mégis
sikerült ezt az ostobaságot enyhítenem, híre járt, hogy nem is
vagyok olyan bőkezű, hogy a tárcámban nincs több egy milliónál,
amiért is mérsékelnem kell magam, amíg a tulajdonképeni
pénzkészletem megérkezik; az már úton volt, ötven ládából állott és
minden ládán négy lakat lógott. Röviden szólva, a régi hazámban
voltam, nem a munka és a szorgalom, hanem a mese országában. Megint
el tudtam igazodni a dolgok körül.</p>
<p>A hadnagy figyelmesen és udvariasan hallgatott, sőt az utóbbi
percekben gyakran rápillantott Holmengraa vastag nyakláncára is.
Talán előbb nem vette észre? Vagy kételkedni kezdett abban, hogy
valódi arany-e? Megfelelne-e előkelő természetének, ha most
<span class="pagenum"><a name="Page_56" id=
"Page_56">-56-</a></span> gyanakodni kezdene, sőt talán még
idegenkedést is érezne?</p>
<p>Egészségünkre… mondta és felkelt.</p>
<p>Az asszony jókedvében volt és kikísérte az urakat a kerti
szobába. Felszolgálta a kávét, régi drága ezüstnemű villogott az
idegen felé és a likőr is valódi volt. Az ablakból pedig ugyanaz a
kilátás tárult feléjük.</p>
<p>A kis Willatz kiabálni kezdett valamit arról, hogy mennyi ember
áll odakint a tengerparton, jőjjenek oda, nézzék meg.</p>
<p>A nagyságos asszony odalépett.</p>
<p>Mekkora embertömeg, mondta, mi lehet ott? És nem engedte magát
megfélemlíteni az ura válaszának hangjától: Holmengraa úr
nyolcevezősét bámulják! Az asszony érdekesnek találta ezt és
nevetett: Úristen, Holmengraa úr, a maga csónakját bámulják és
magára várnak! Ott lesz ám csak része nagy fogadtatásban!</p>
<p>Holmengraa mosolyogva és a fejét rázva ment az asszonyhoz és ő
is kitekintett. De nem szólt semmit az emberekről, sem a
fogadtatásról, hanem megint a kilátást csodálta meg, a patakot,
mely fölülről csörgedez és a tájat általában. A hadnagyhoz fordult
és azt a vakmerő kívánságát fejezte ki, hogy bár magáénak mondhatna
valamit ebből a területből.</p>
<p>A hadnagynak nem volt kifogása az ellen, ha az asszony hallott
valamit Segelfoss nagyszerűségéről, de ő maga gondosan került
minden határozott nyilatkozatot.</p>
<p>Olyan pompásnak találja? kérdezte az asszony. Ó igen, ó
igen.</p>
<p>Fent voltam a vízesésnél, mondta Halmengraa, <span class=
"pagenum"><a name="Page_57" id="Page_57">-57-</a></span> gyönyörű
vízesés, üdítő séta volt. Úgy éreztem, mintha a betegségem elmult
volna.</p>
<p>Akkor itt kellene laknia! kiáltott az asszony. Építsen házat és
lakjék itt! Meg fog gyógyulni.</p>
<p>Holmengraa így válaszolt:</p>
<p>Ha a hadnagy úr telket adna el nekem…</p>
<p>Mindnyájan a hadnagyra néztek, akinek kemény arcvonásain
csodálkozás némi jele suhant át, lehajtotta a fejét és
gondolkozott.</p>
<p>Majd megegyeznénk benne, mondta az asszony.</p>
<p>A hadnagy mosolyogva jegyezte meg:</p>
<p>A feleségem kivételt tesz önnel Holmengraa úr, egyébként mindig
ellenére van az, ha valamit el akarok adni Segelfossból.</p>
<p>Igen, az erdőből. Az más dolog, vetette közbe az asszony. Ezt
mondja az apám is.</p>
<p>Ó, ez az éneklő és zongorázó hölgy nem hiába volt német
háziasszony, volt józan esze és el tudott igazodni a dolgokon.</p>
<p>És különben maga az egyedüli, aki nem sajnálja, hogy az apja…
hogy annak idején tanyákat, meg erdőket adtak el ebből a birtokból,
fűzte hozzá.</p>
<p>Kissé túlfeszítette a húrt.</p>
<p>Nem sajnálom azt az eladást! felelte a hadnagy.</p>
<p>Szünet. Az asszony igazít a kis Willatz haján és becézgeti a
gyereket.</p>
<p>Csakhogy én nem erdőre gondoltam, mondta Holmengraa riadtan
rázva a fejét. Eszem ágában sem volt. De egy telket valahol, ahol
ön akarja, egy kis beépíthető helyet fent a patak mentén…</p>
<p>Nem is hangzott olyan rosszul. Itt van egy beteg ember, akinek a
kívánsága érthető, talán pénzre is van <span class=
"pagenum"><a name="Page_58" id="Page_58">-58-</a></span> remény
ebből az üzletből, ami semmi esetre se jön alkalmatlan időben.
Miért is van most itt az asszony? Miért nem ment már ki? Talán azt
hiszi, hogy azért ad el telket, mert rákényszerült?</p>
<p>Magától értetődik, hogy nem hiúsíthatom meg a kisérletét, hogy
visszanyerje az egészségét, mondta a hadnagy. Ha ez a szándéka…</p>
<p>Meg kell mondanom, hogy akkor jutott eszembe, mikor odafönn
jártam a patak partján, mondta Holmengraa. A fenyőillat tiszta és
erős volt, szinte megkönnyebbült a lélegzetem. Érdemes volna
megpróbálni, gondoltam magamban. No meg aztán olyan csábító volt a
kis szürke szigetről elszármazott ember szemében az, hogy
házacskája legyen Segelfossban, fűzte hozzá és szerényen
mosolygott.</p>
<p>A hadnagy minden szót és minden kifejezést megjegyzett magának.
Meg is kérdezte:</p>
<p>Mexikóban nincs fenyőerdő?</p>
<p>Holmengraa úr gondolkozás nélkül válaszolt:</p>
<p>Dehogy nincs. Csak nem ott, ahol én lakom.</p>
<p>Többet nem tárgyaltak erről. Miután Holmengraa úr megitta a
kávéját és még egy darabig üldögélt, elbúcsuzott, köszönetet mondva
a szíves vendéglátásért. Látogasson meg minket minél előbb! mondta
az asszony.</p>
<p>A hadnagy megnyergeltette a lovát és elkísérte egy darabon, úgy
is akart egy kicsit lovagolni.</p>
<p>Most történt valami. A tengerparton levő embertömeg egészen
mostanáig türelmesen várt Tobias királyra; de abban a pillanatban,
amikor végre közeledett, először egy ember, aztán egyre több
lopózott el, végül valamennyien elszökdöstek, a mezőn felfelé és
<span class="pagenum"><a name="Page_59" id=
"Page_59">-59-</a></span> mindegyik hazament. Hiszen ha az ember
meggondolja, céltalan és értelmetlen dolog ez, az egész hosszú
várakozási időt így elpocsékolták! Hogyan történhetett ez? A jó
béresek és szolgák nem számítottak arra, hogy a hadnagy is vele
jön; már pedig az jött, szokás szerint lóháton, míg Tobias király
gyalogolt, a prémbundát pedig már előbb leküldte. Abban az időben
Willatz Holmsen hadnagy olyan ember volt, aki ellen nem igen mertek
tenni, nem álltak az útjába, nem tettek úgy, mintha misem történt
volna, ha ő közeledett, a született úr.</p>
<p>Arra feljebb, gondolom, a patak másik oldalán, mondta Holmengraa
és felfelé mutatott.</p>
<p>Tessék? Vagy úgy, a telket… Arra vonatkozólag majd megegyezünk,
ha rákerül a sor.</p>
<p>Köszönöm. Érdemes megpróbálni. Ami pedig az árat illeti, azt
teljesen az ön tetszésére bízom.</p>
<p>Még együtt haladtak egy darabon, azután Holmengraa lekanyarodott
a tengerhez. Megemelte a kalapját és hálásan megköszönte az együtt
töltött kellemes napot. Az urak elváltak.</p>
<p>De mikor a hadnagy továbblovagolt, ezt gondolta: hát ennyi az
egész, ez az egész mese? Mindössze is egy beteg ember, akinek
telekre van szüksége, hogy kunyhót, vagy házikót építsen, vagy
valami hasonlót. Általában véve azonban szerény ember, aki nem
keltett visszataszító benyomást. Az asztalnál pedig elég kellemesen
viselkedett. <span class="pagenum"><a name="Page_60" id=
"Page_60">-60-</a></span></p>
<div class="chapter">
<h2>5.</h2>
</div>
<p>A hadnagynak igaza volt, Marcilie leányzónak nem volt szüksége
doktorra. Csak a többiek fujták fel a rosszullétet valami nagy
üggyé és fektették őt ágyba. Másnap megint talpon volt,
kitakarította az úr szobáit, részt vett a mosogatásban, gyertyákat
dugott a csillárokba és kandeláberekbe, végig az egész házban
kiporolta a szőnyegeket és kitisztította a kályhákat. Marcilie
alapos rendet csinált, az egész északi épületszárnyban. Este pedig
megint felment az úr lépcsőjén.</p>
<p>A hadnagy a diványon fekszik és dohányzik.</p>
<p>Marcilie meghajol, erre talán az úr maga tanította meg, szépen
is csinálta s ezért az úr feleletképen barátságosan bólint felé.
Marcilie tudja, hogy mit kell itt tennie, odamegy az úrhoz és
megáll. Ezt is jól csinálja. Egy fiatal leány mégis csak fiatal
leány, ha csinál valamit, kedvesen és ügyesen teszi. Ránéz az
emberre és nem hiába néz, ennek a pillantásnak megvan a hatása. A
fiatal lány szempillantása mindig hat.</p>
<p>Marcilie elveszi a könyvet az asztalról. A keze olyan volt, hogy
ujjai hátra tudtak hajlani, de nagy volt és a mosástól duzzadt, a
kezefején nem látszottak az erek.</p>
<p>Talán ma nem érzed magad elég jól arra, hogy olvass, mondja a
hadnagy és feláll a lány előtt.</p>
<p>Dehogy nem, feleli Marcilie és elevenség van benne.</p>
<p>Megkeresi a helyét az egyik kétgyertyás kandeláber alatt és
odaül. Aztán elkezd olvasni és egy kicsit elpirul és akadozik
kezdetben, de lassanként mindjobban halad. A nehezebb szavaknál
homlokát ráncolja <span class="pagenum"><a name="Page_61" id=
"Page_61">-61-</a></span> és izgatott, de ha valami hosszabb rész
jól ment és könnyen volt olvasható, az arca felderül és nyugodttá
válik. Az úr megint hátradől és ilyenkor talán azt képzeli, hogy
hatalmas basa. Úgy fekszik, hogy figyelemmel kisérheti a lány
váltakozó arckifejezését, ami, úgy látszik, szórakoztatja; Marcilie
a szemöldökét ráncolja s néha ő is vele ráncolja a magáét. Ezt a
kis, minden második este megismétlődő olvasóórát nem azért
rendezte, hogy Marciliet olvasni tanítsa, hiszen egyszer se javítja
ki, bizonyosan feleslegesnek tartja; de észreveszi, hogy a lány
egyre jobban tud olvasni, talán egyedül is gyakorolja magát szabad
idejében. A hadnagy pusztán a saját szórakozására rendezi ezeket az
olvasóórákat. Mekkora basa, milyen egoista!</p>
<p>Talán már túlhaladta azt a kort, amikor saját magáért számíthat
a nép ragaszkodására; mivel azonban másképen nem kapja meg a
házában és mégse tudja nélkülözni, minden második este a
szolgálatában álló cselédtől vásárolja meg? Így kell ennek lennie.
Az ember úgy segít magán, ahogy tud.</p>
<p>A trausiak szokásai egyébként hasonlítottak a többi trákokéhoz,
olvassa Marcilie egy Herodotos-fordításban, kivéve az újszülött
gyermekek és a halottak tekintetében. Náluk ugyanis, ha gyermek
születik, az ez alkalomra összegyűlt rokonság felsorol minden
szerencsétlenséget, ami csak érheti az embert és síránkozik azon a
szomorú sorson, mely a gyerekre vár az életben. Ha ellenben valaki
meghal, örömüknek adnak kifejezést, mikor a földbe teszik és
ujonganak, amiért olyan boldog és megszabadult a sok bajtól.</p>
<p>Azt olvassa továbbá a lány, hogy a többi trák törzsnek az volt a
szokása, hogy eladja gyermekeit, <span class="pagenum"><a name=
"Page_62" id="Page_62">-62-</a></span> azzal a feltétellel, hogy
azoknak nem szabad az országban maradniuk. Nem vigyáznak lányaikra,
ellenben szigorúan tartják a feleségüket, szemmel tartják őket és
drágán vásárolják meg a szüleiktől. Jeleket és rajzokat festetnek
magukra és ezt a nemesi származás bizonyítékának tekintik; akinek
nincs ilyen jele, azt alacsony származásúnak tartják. Az ő
szemükben semmisem olyan szép, mint a semmittevés, semmi sem olyan
tiszteletreméltó, mint a fegyverforgatás és az öldöklés, viszont
semmisem annyira megvetésreméltó, mint a földmívelés. Ezek a
legfurcsább szokásaik…</p>
<p>Múlik az idő, Marcilie szorgalmasan olvas, a hadnagy pedig jól
érzi magát. Néha áttekint a szobán, nagy tükör lóg vele szemben a
falon, talán arrafelé kutat szeme, esetleg a lány tarkóját akarja
látni, lehet, hogy ez is élvezetet szerez a basának. Vagy pedig
valami mást? Észrevette volna talán, hogy ez az egész helyzet az
olvasó lánnyal, meg Herodotosszal nevetségessé teszi őt? Talán nem.
Amit ő helyesnek ítél, az nem nevetséges. Eszébe sem jut. Jól érzi
magát, a szeme ide-oda pillant, nyugodtan és barátságosan
hunyorog.</p>
<p>Ebbe a szobába ő most összegyüjtött minden apróságot, amit a kis
Willatz már kinőtt, itt vannak a zöld szattyánbőrből való apró,
első cipői, rongybaba, kereplő, golyók, guriga, fenyőtobozok.
Keménypapirra nyomtatott ábécé lóg a falon, mint valami értékes
festmény. Ha ez van a szeme előtt és egy lány, aki felolvas neki,
akkor az ő korában levő ember meg lehet elégedve.</p>
<p>Vagy nem?</p>
<p>A basa feláll, Marcilie becsukja a könyvet, az úrnak
<span class="pagenum"><a name="Page_63" id=
"Page_63">-63-</a></span> talán tetszik a változatosság. Marcilie a
helyére teszi a könyvet, előkeres egy ostáblát, helyesebben szólva
dámatáblát bábokkal együtt. Ez való egy Willatz Holmsennek! Aztán
leülnek játszani.</p>
<p>De most Marcilie leányzó még elfogódottabbá válik. A hadnagy
rendkívül gyakorlott játékos és minden hosszas gondolkozás nélkül
teszi meg húzásait, ha pedig a leány lépésére vár, akkor csendben
ül és őt nézi. Néha esténként, ha a lány játék közben
felpillantott, a szeme találkozott a hadnagyéval. Ez is egy Willatz
Holmsennek való!</p>
<p>Néhány játszmát játszanak és a hadnagy engedi, hogy a lány
nyerjen. Milyen igénytelen és furcsa lehet a hadnagy
képzeletvilága, hogy ilyesmivel tudja tölteni az időt! Ha azt a
lépést teszed, akkor én nyerek, mondja. A lány közelebb hajol és
helyre akarja igazítani, kezük érintkezik, lélegzetük összevegyül;
végigjátsszák a partit, de a hadnagy bizonyosan egy kicsit rosszul
érzi magát, mert nyög. Néhány bábja leesik, a lány lehajol érte… és
most szinte feldől az asztal, olyan hihetetlenül kemény a hadnagy
arckifejezése.</p>
<p>Köszönöm, most már elég volt! mondja és felkel.</p>
<p>A lány összeszed és a helyére rak mindent, az ajtóhoz megy és
meghajol.</p>
<p>Jól van, mondja a hadnagy. Hm. És ha Daverdana eljön holnap,
mondd meg neki, hogy mi a teendője.</p>
<p>Igen.</p>
<p>Hozd be ide magaddal, mutass meg neki mindent és oktasd ki.</p>
<p>Igen.</p>
<p>Ez minden.</p>
<p>Ez volt a legutolsó estéje Marcilievel. <span class=
"pagenum"><a name="Page_64" id="Page_64">-64-</a></span></p>
<p>De a lányok a konyhában sokszor mulattak ezeken a hadnagy
szobájában tartott olvasó-estéken.</p>
<p>Mi az ördögöt csinálnak odabenn? mondja a házvezetőnő. Nem
furcsa dolog ez?</p>
<p>Ó, a házvezetőnő is tele van furcsasággal és ha valami merészet
mond, akkor a szája elferdül az elfojtott nevetéstől.
Nyugat-Norvégiából való és már túl van a huszadik évén, a neve
Kristine Salvesen kisasszony. De az Isten óvja meg a kisasszonyt,
ha a hadnagy egyszer meghallja a merészségeit!</p>
<p>Azt hiszed, hogy csak úgy ülnek és egymást nézik? mondja.</p>
<p>Marcilie azt mondja, hogy felolvas egy könyvből, feleli az egyik
szobalány.</p>
<p>Olvas?</p>
<p>Ő legalább ezt mondja.</p>
<p>A házvezetőnőnek elferdül a szája, mikor azt mondja:</p>
<p>Olvasnak? persze együtt. De mit?</p>
<p>Hohohó! A lányok a hasukat fogják s kezüket a szájukra
szorítják, úgy nevetnek.</p>
<p class="center">*</p>
<p>Napos nyári este van, a hadnagy megint kimegy a kertbe egy
kicsit körülnézni. Mivel pedig a „legnagyobb rend embere“, nemcsak
saját ablakaira néz fel, hanem a feleségeére is. Ez nyitva van, sőt
hangok is hallatszanak mögüle; a nagyságos asszony beszél
valakivel. Mivel pedig a hadnagy „a legnagyobb rend embere“, úgy
vélekedik, hogy az asszony valamivel halkabban is beszélhetne a
doktorral. <span class="pagenum"><a name="Page_65" id=
"Page_65">-65-</a></span></p>
<p>De hiszen a lány már fölépült, mondja a nagyságos asszony.</p>
<p>A doktor pedig így felel:</p>
<p>Már fölépült? Akkor egy kicsit túloztam a veszedelmet asszonyom,
csak azért, hogy ma újra idejöhessek.</p>
<p>A hadnagy lemegy a kertbe. Van ott egy szökőkút, melyet még az
apja állíttatott oda, a víz felfelé szökken és úgy villog a napban,
mint valami hajlított acélpenge. A hadnagy végigtekint a nagy
kerten, a mezőkön, egészen a tengerig. A parton idegen csónak áll,
legényekkel együtt, bizonyosan a doktor csónakja. A fjord vize
súlyosan, nyugodtan csillog, csend van, mint vihar előtt; messze
künn a hegyek fölött sötét erdő ereszkedik, színe ibolyás, széles
aranysávval. Olyan, mintha aranytokból bontakozna ki.</p>
<p>A hadnagy odamegy a kertfalhoz, hangokat hall maga mögött, de
nem fordul meg. Mivel pedig a „legnagyobb rend embere“, bezárja a
kaput és leveszi a kulcsot.</p>
<p>Hé, kiáltja valaki mögötte. Ne zárja be hadnagy úr, egy
pillanatra még…</p>
<p>Egy Willatz Holmsennek nem mondják azt, hogy hé. A hadnagy
lassan megfordul.</p>
<p>Bocsánat, hadnagy úr, itt voltam megnézni a beteget. A lányt.
Mikor pedig a hadnagy csak néz rá, leveszi a kalapját is és jó
estét kíván. A lány hamar meggyógyult, mondja.</p>
<p>Igen, már fel is kelt, egészséges, feleli a hadnagy.</p>
<p>Igen.</p>
<p>Igen.</p>
<p>Egymásra néznek. A hadnagy mosolyogni kezd. <span class=
"pagenum"><a name="Page_66" id="Page_66">-66-</a></span></p>
<p>Bocsánat, mondja a doktor, nem hajlandó kiereszteni? Miután
pedig a hadnagy semmi hajlandóságot nem mutat arra, hogy kinyissa a
kaput, a doktor félig tréfásan, félig rettegve kérdezi:</p>
<p>Vagy másszak át a falon?</p>
<p>Csak úgy, ha kellemes önnek, feleli a hadnagy.</p>
<p>Kellemes?</p>
<p>Mert ha nem, akkor én hajítom át.</p>
<p>A hadnagy féktelen volt, úgy szorongatta a nagy kapukulcsot,
hogy a csuklója belefehéredett. A doktor méregeti a falat alulról
fölfelé és vissza, utoljára tanácstalanul ránéz a hadnagyra, aztán
gyorsan nekikapaszkodik. Csendes este volt és valósággal kellemes
idő arra, hogy falat másszék az ember.</p>
<p>Mikor később a hadnagy lecsillapodva a házba megy, az asszonnyal
találkozik az ajtóban. Bizony, Adelheid, a felesége, az ajtóban
várja. Semmi kifogása se volt ez ellen, köszönt neki. Tessék, itt
láthatja most azt az embert, aki utolsót bólintott Marcilie felé!
Barátságos fölény látszott a hadnagyon.</p>
<p>De az asszony ezt félreértette és így szólt:</p>
<p>Vártam magára, de maga kint járt. Mindig csak kint járkál.</p>
<p>Az ember így válaszolt:</p>
<p>Nem szokott maga esténként engem megvárni, ez szokatlan dolog.
Igazán rám várt volna ilyen késő órában? Tessék, nem akar
bemenni?</p>
<p>Bementek.</p>
<p>Azért vártam, hogy megkérdezzem, micsoda bolond doktort szerzett
maga?</p>
<p>Doktort? Nem is ismerem. Járásorvos és a maga doktora immár tíz
év óta. <span class="pagenum"><a name="Page_67" id=
"Page_67">-67-</a></span></p>
<p>Tíz év óta. De most már nem az.</p>
<p>Miért? Én nem is ismerem, de maga bizonyosan tudja, hogy
kicsoda. Ole Riis… Róla talán nincs is sok beszélni való, de a
huga, Charlotte Helene, aki egy Radványi nevű magyar mágnásnak a
felesége lett, nem mindennapi életet élt. Magának nem beszélt
róla?</p>
<p>Maga csak úgy a levegőbe beszél.</p>
<p>Azt mondom, amit tudok. Ez a kis műveletlen és öntelt emberke
igazán nem foglalkoztat valami nagyon.</p>
<p>Mondom, hogy maga csak a levegőbe beszél, Willatz. Meg akartam
kérni valamire, de ha meggondolom…</p>
<p>Mi történt Adelheid asszonnyal? Izgatott, hirtelen átkarolja az
urát és ezt mondja:</p>
<p>Ó, miért ilyen maga? Bocsásson meg!</p>
<p>Legnagyobb csodálkozására az ura nem viszonozza már ezt a
gyengédséget, mereven áll és elfordítja a fejét.</p>
<p>Ekkor az asszony leejti a karját, megtántorodik és egy székbe
kapaszkodik.</p>
<p>Bizonyosan nem érti a dolgot, nem érti meg, hogy
helyrehozhatatlan hibát követett el, az ura türelme elfogyott és
most már az akarata lépett annak helyébe.</p>
<p>Az asszony csak a megalázást érezte.</p>
<p>Hát akkor miért jött be? kérdezte.</p>
<p>Mert hallani akartam, mit fog mondani, felelte a férfi. Pusztán
azért.</p>
<p>Ó, most már ő jutott fölénybe és élt is vele. Ezt megérzi az
asszony és így válaszol:</p>
<p>Nincs több mondanivalóm.</p>
<p>Csak nem akarja ezt komolyan mondani? <span class=
"pagenum"><a name="Page_68" id="Page_68">-68-</a></span></p>
<p>Tudja mit akarok mondani? kérdi az asszony és kiegyenesedik. A
doktor… meg akartam kérni magát, mondja meg annak a parasztnak,
hogy nincs többé szükségünk rá. Most már tudja.</p>
<p>Hm! mondja a hadnagy.</p>
<p>De maga nem is törődik ezzel?</p>
<p>Nem tudok… felelte a hadnagy tűrhetetlen fölényességgel, nem
ismerek ennél kellemesebb megbizatást.</p>
<p>De a hangja felingerelte az asszonyt és így szólt:</p>
<p>Mindegy, maga úgyse fogja megtenni.</p>
<p>Saját magáról beszél?</p>
<p>Ismerem már magát, folytatja az asszony izgatottan. A
legszívesebben lépésben lovagol, hogy kímélje becses személyét. Ez
a maga sajátsága. De ahogy akarja. És jó éjszakát.</p>
<p>Mikor az ajtóhoz ért, az urának még akkor is volt annyi
maliciózus önuralma, hogy ezt mondja:</p>
<p>Maga a multkor ebéd közben arra célzott, hogy szívesen
hazarándulna gyermekkori otthonába. A magam részéről ennek nincs
akadálya, legalább is a pénz a rendelkezésére áll ma is, akár csak
azelőtt.</p>
<p>Szünet.</p>
<p>Jól van, köszönöm.</p>
<p>Férjének ez az ajánlata zavarba hozta, úgy hogy lehajtott fejjel
ment ki a szobából, hosszú, sietős léptekkel, hogy egyedül
lehessen, mielőtt kitörne belőle a zokogás.</p>
<p>A hadnagy pedig megint a jobbkezére húzta fel a gyűrűt.
<span class="pagenum"><a name="Page_69" id=
"Page_69">-69-</a></span></p>
<div class="chapter">
<h2>6.</h2>
</div>
<p>A kis Willatz megnőtt, nyurga legényke lett, ügyesen énekel és
zongorázik, de szeszélyes és önfejű, most már nem használ neki a
szép szó, azt teszi, amit akar és kibujik a tanulás alól.</p>
<p>Az apja már sokat töprengett, vajjon olyan házitanítót fogadjon
mellé, amilyen náluk volt gyerekkorában, némi iskolai tudással
rendelkező nevelőt, egy senkit; ez a gondolat rémülettel töltötte
el. Akkor egy ilyen faluból idekerült tanító járkáljon Segelfoss
termeiben, velük egyék egy asztalnál és hallgassa a beszédjüket? Ha
pedig nappal tanít, akkor éjszaka virraszt és tanul, mert
bizonyosan pap vagy ügyvéd akar lenni. A hadnagy már ismerte ezt a
fajtát és nem állhatta az ilyeneket; más a gondolkozásuk, semmi se
velükszületett, mindent az iskolában sajátítottak el.</p>
<p>A hadnagy Angliára gondolt, az volt a fiának való ország, jó
iskola, drága ország. Csak módjában lenne odaküldeni a gyereket.
Módjában? Hát nem taníttatta már régen Lars Manuelsen nyurga fiát
Tromsöben és ha az ott volt, akkor a saját fia otthon kuksoljon?
Különben pedig elmaradhatna-e ennyire az öreg Coldevin mögött, aki
Fredrik fiát Saint-Cyrbe küldte iskolába?</p>
<p>A hadnagy csak töpreng és újra töpreng.</p>
<p>Ellenben a kis Willatznak eszeágában sincs töprengeni. Már egy
esztendeje állandóan együtt volt a szomszéd fiúval, Juliusszal,
Lars Manuelsen második fiával és ketten sok kellemes napot
töltöttek együtt. A kis Willatz a hátsó lépcsőn át még a szobájába
is felvitte Juliust, megmutatott neki mindenfélét, aztán
<span class="pagenum"><a name="Page_70" id=
"Page_70">-70-</a></span> együtt festettek vízfestékkel. Szinte
hihetetlen, hogy milyen furcsa és új volt Willatz számára Julius.
Rettentő nagy kezeivel és lábaival nagy tiszteletet is ébresztett
benne maga iránt. A nagy kezeket és lábakat persze hamar
megismerték. Willatz ágya előtt volt egy kis szőnyeg… Vigyázz, ne
lépj a ruhára, mondja Julius, Mire? Kérdezte Willatz csodálkozva.
Mikor azonban Willatz ismételten a szőnyegre lépett, Julius
felemelte azt, lerázta egy kicsit, aztán az ágyra terítette. Hát
ezt mért csinálod? mondta Willatz. Hát azért, mert nem szabad vele
így bánnod és nem szabad rálépned, mondta Julius.</p>
<p>A két pajtás alaposan bemaszatolta magát és mikor Willatz
hidegvízzel lemosta a kezét, meg az arcát, Julius ott állt mellette
és sajnálkozva nézte. Te nem akarsz mosakodni? kérdezte Willatz.
Nem, mert most sietnünk kell, – mondta Julius, jön a dagály.</p>
<p>Julius félt és megkérte Willatzot, hogy csendesen menjen le a
lépcsőn, hiszen, ha mással nem is találkoznak, beleütközhetnek
Daverdanába, aki pedig néhányszor már elpáholta öccsét odahaza.
Julius szerint előbb Willatznak kell lemennie és ha nincs semmi
baj, akkor köhécseljen a folyosón. Willatz lemegy. Julius
visszafordul a szobába, elvesz egy labdát a többi holmi közül, úgy
véli, hogy odakint kitünő hasznát vehetik a labdának. Egyszerre
csak köhécsel Willatz, mire Julius lesurran.</p>
<p>Aztán a tengerhez mentek és tengeri csillagot, kagylót, meg
hinárt találnak, kőházakat, istállókat építenek a parti fövényre és
marhát terelnek az istállóba; A különböző kagylók a pásztorok. A
tehenek festettek, némelyik foltos, némelyik pedig sávos s a
festéket összemorzsolt <span class="pagenum"><a name="Page_71" id=
"Page_71">-71-</a></span> téglából meg nyálból készítik. Szent
Isten, milyen buzgón játszottak ezek, pedig már mindaketten nagy
fiúk voltak.</p>
<p>Julius aztán megéhezett és haza akart menni. De vajjon éppen
most váljanak el, amikor a dolog a legérdekesebb kezd lenni?
Willatz remegve gondolt arra, hogy egészen megfeledkezett az
otthoni ebédről; hogy is jutott volna eszébe, mikor az éhségnek még
csak a legcsekélyebb jelét sem érezte, most pedig akármi lesz is,
mindegy, hazakíséri Juliust.</p>
<p>Milyen megtisztelő látogatás! mondja a Julius anyja; próbálj
leülni Willatz, gyere enni, Julius. Hogy lehetséges ez?</p>
<p>Willatznál voltam, feleli Julius.</p>
<p>Ennél a Willatznál? Tán csak nem akarod azt mondani, hogy bent
voltál nála?</p>
<p>Hogy én nem voltam-e bent? Rajzoltunk, festettünk. Kérdezd csak
meg őt magát!</p>
<p>Nagyszerű! mondja az anyja és büszke, mint valami úrihölgy.
Daverdana lánya házicseléd Segelfossban és most már a fia is a
házhoz tartozott.</p>
<p>Julius kés, villa nélkül is ügyesen bánik el a heringgel,
krumplival, négyszögletes tányérja fából van, mindez olyan furcsa.
Willatz hirtelen szörnyű éhséget érez.</p>
<p>Ugy látszik, nagyszerű heringjük meg krumplijuk van maguknak,
mondja.</p>
<p>Bizony arra nem panaszkodhatunk; hiszen van belőle elég feleli
az asszony. No de csak lenne valamink, amivel megkínálhatnánk
Willatzot! Mit gondolsz, meg tudnál enni egy karéj vajaskenyeret?
Ugyan, arra nem is merek gondolni. <span class="pagenum"><a name=
"Page_72" id="Page_72">-72-</a></span></p>
<p>De igen, köszönöm, mondja Willatz. Mert már szédül az
éhségtől.</p>
<p>Az asszony felken egy vastag karaj kenyeret, aztán egy üveg
talpával összetör egy kis kandiscukrot és ráhinti.</p>
<p>No most próbáld meg, vajjon meg tudod-e enni.</p>
<p>Willatz evett, Willatz még soha életében nem kapott ilyen jó
vajaskenyeret. Ez a köménymag a kenyérben és a kandiscukor a vajon
eddig ismeretlen csemege volt számára, majd megkéri édesanyját,
hogy odahaza is csináljon ilyent.</p>
<p>Aztán megint kimentek a gyerekek és érdekes dolog jutott
eszükbe. Ez a Julius nagyszerű legény, pompás pajtása Willatznak,
nagyon ügyes volt és előljárt az új ötletekben és felfedezésekben,
azonkívül pedig durván káromkodott és rendkívül sokat tudott.
Felmásztak a téglakemence tetejére és most le is kellett volna
jutni. Hátrafelé akartak lemászni és a lábukkal előre tapogatózni,
de ez mindig meghiúsult, ahányszor megpróbálták, végül is Willatz
megunta a dolgot és leugrott. Sértetlenül úszta meg az esetet és
most nekigyürkőzött, hogy elkapja pajtását, ha az is leugrik. De
Julius nem mert lejönni. Már többször nekikezdett, de mindannyiszor
abbahagyta. Nem mintha nem merném, mondta Julius, de kitörhetem a
nyakam! Végül újra visszatért az első módszerhez, a hátrafelé való
lemászáshoz és mikor már lejutott egy darabon, megkérdezte: sok
van-e még? Nem, felelte Willatz, úgyszólván semmi. Csak ereszd el
magad. Aztán Julius jó sokáig lógott, de nem merte elereszteni,
hanem kezdett visszamászni a tetőre, majd abbahagyta ezt is, minden
reménytelen volt Julius számára, jajgatott és azt <span class=
"pagenum"><a name="Page_73" id="Page_73">-73-</a></span> mondta,
hogy tovább már nem bír fogózkodni. Hát akkor ereszd el! kiáltotta
Willatz, Erre Julius behunyta a szemét és eleresztette magát.</p>
<p>No látod, nem is olyan veszedelmes! mondta Willatz. De Julius
több helyütt megütötte magát és mivel már megmenekült és veszedelem
nem fenyegette, elkeseredett és hatalmasat káromkodott. Nézd csak,
mennyire megütöttem magam, és megmutatta a foltjait, daganatait;
mondhatom neked, alapos magasság arra, hogy leugorjék róla az
ember!</p>
<p>Hát ez mi? A labda kigurult Julius zsebéből és közöttük
feküdt.</p>
<p>Neked is van ilyen labdád? kérdi Willatz.</p>
<p>Labda? Ennek már itt kellett feküdnie, feleli Julius, Azonban
hirtelen álláspontot változtat és bevallja; ő hozta el a labdát,
hogy legyen mivel játszaniuk.</p>
<p>Azután labdáznak, majd virágot szednek és úgy ugrálnak, mint a
bakkecske. A mező széles, az ég magas, a nevetésük, kiabálásuk
olyan, mint a sirályok rikoltása. Egyszerre csak eltünik a labda a
fűben, a kövek közt, hihetetlen módon eltünik. Igy hát nem tehetnek
egyebet, mint hogy lemondanak róla.</p>
<p>Most megjelenik Gottfred a hegyek között lévő szomszédos házak
egyikéből. Bizonyosan kíváncsi lett arra az előkelő társaságra,
melybe Julius került és most csendesen, szerényen közeledett, hogy
ő is velük tartson. Ott jön Gottfred! súgja Julius és felugrik:
fussunk el! Elszaladtak. Gottfred pedig annyira zavarba jött, hogy
tépdesni kezdett valamit a földön és nem ment közelebb, végül leült
a földre és úgy folytatta a tépdesést. <span class=
"pagenum"><a name="Page_74" id="Page_74">-74-</a></span></p>
<p>Miért kellett elszaladnunk? kérdi Willatz.</p>
<p>Azt megmondhatom neked, felelte Julius. Mert, ha van valaki,
akivel nem akarok játszani, hát akkor Gottfred az. Többet nem
mondok.</p>
<p>Willatz nem értett meg semmit, de ezzel Gottfred csak
érdekesebbé lett a szemében.</p>
<p>Az anyja tojást lopott a madarak fészkéből.</p>
<p>Ez se tette Gottfredet kevésbé érdekessé Willatz számára. Az
olyan pajtásban, akinek ilyen anyja van, van valami titokzatos.
Julius, hogy a figyelmet elterelje Gottfredről, azt mondta:</p>
<p>Mit gondolsz azokról a bárányokról, melyek nem az anyjuk
testéből születtek?</p>
<p>Ez nagy rejtély Willatz szemében. Sohase ült még nagyobbra
tátott szájjal.</p>
<p>Aztán így szól Julius:</p>
<p>Igen, azok a juhok, amelyek nem szülnek bárányt… a bárány
elrothad bennük.</p>
<p>Ugy? mondja Willatz. Elrothad?</p>
<p>Igen, nekünk is volt egy juhunk, amellyel ez történt. No nézd
csak azt a Gottfredet, leült a földre. Mi az ördögnek ül ott az a
kölyök?</p>
<p>De egyszerre csak máson akad meg a szeme, lovas közeledik fent
az úton, maga a hadnagy.</p>
<p>Ott jön az apád! súgja. Aztán egy pillanatig se gondolkozik,
hanem elszalad.</p>
<p>Willatz egyszerre egyedül találja magát, még Gottfred is
észrevette a hadnagyot, feltápászkodott és már messze jár a réten.
Willatznak nincs más választása, elébe megy apjának.</p>
<p>Hát te itt vagy? mondja az apja és megállítja lovát.
<span class="pagenum"><a name="Page_75" id=
"Page_75">-75-</a></span></p>
<p>Elmulasztottad az ebédet. Kivel voltál együtt?</p>
<p>Juliusszal.</p>
<p>Milyen Juliusszal?</p>
<p>Juliusszal. Nem tudom. Abból a házból való, mondja Willatz és
arrafelé mutat az ujjával.</p>
<p>Menj haza és kérj bocsánatot édesanyádtól, mondja az apja és
tovább üget.</p>
<div class="chapter">
<h2>7.</h2>
</div>
<p>Egy héttel később eljön Coldevin a feleségével, és a fiával.
Uriemberek, akiket Segelfossban is jó fogadtatásban részesítenek. A
fiatal Coldevin akkortájt negyvenes éveit taposta, kereskedéssel
foglalkozott egyik nyugati városban, házasember volt és francia
alkonzul. Sok jót beszéltek Fredrik Coldevinról. Szeretetreméltó,
elegáns ember volt, haját elválasztotta tarkóján és gyűrűket
viselt. Tavaly különösen nagy szerencse érte. Zátonyra futott
francia hajót vontattak be városába és ő, azonkívül, hogy megvette
a rakományt, amin sokat keresett, híressé lett az estélyei révén,
amiket a franciák tiszteletére rendezett. Volt ott álarcosbál,
kékbarlang, tűzijáték; a pincérlányok rövid kötényben jártak és a
város zenekara játszott az ablakok alatt. Mikor a tisztek ünnepe
után megtartották a legénységét is, a konzul nem tett különbséget,
sőt volt az emberek között egy algiri néger is, aki résztvett
mindenben.</p>
<p>Fredrik Coldevin szívesen beszélt az elmult évről, igazán
aranyidő volt az, és az idegenek is pompás emberek <span class=
"pagenum"><a name="Page_76" id="Page_76">-76-</a></span> voltak.
Akkor fizetődött csak ki igazán, hogy Saint Cyrben járt
iskolába.</p>
<p>Most jut eszembe az a furcsa dolog, mondja Fredrik Coldevin,
hogy az egyik pincérlány néhány nappal később feleségül ment egy
asztaloslegényhez.</p>
<p>Mi a furcsa ebben?</p>
<p>Semmi. Csak éppen, hogy az idén fiat szült az urának, de
szerecsent.</p>
<p>Szünet.</p>
<p>Nem értem, mondja Holmsenné.</p>
<p>Persze, ezt senkise érti, feleli Fredrik Coldevin, még a doktor
sem.</p>
<p>Nekünk is volt egy idegen vendégünk, szakítja félbe a hadnagy.
Nem mesélné el, Adelheid? Bocsánatot kérek egy pillanatra.</p>
<p>Ezzel a hadnagy kimegy a szobából.</p>
<p>Kimegy az udvarra, Daverdana leányzó áll odakint s a hadnagy ezt
mondja neki:</p>
<p>Tegnap este nem jöttél be, elfelejtetted?</p>
<p>Nem, a nagyságos asszony elküldött valahová, felelte
Daverdana.</p>
<p>Hol voltál?</p>
<p>A cipésznél.</p>
<p>Persze, most jut eszembe, Én magam mondtam, hogy a cipészhez
kell menned. A cipők már elszakadtak.</p>
<p>Nem, csak ki kellett őket tisztíttatni, mondta a nagyságos
asszony.</p>
<p>Persze, ki is kellett őket tisztíttatni. Igen, kitisztíttatni
is.</p>
<p>Ezzel a hadnagy tovább ment. Talán semmi célja se volt azzal,
hogy kiment a szobából, mégis kiment, <span class=
"pagenum"><a name="Page_77" id="Page_77">-77-</a></span> sok volt a
gondolkoznivalója. A hadnagy ünnepi egyenruhájában van ma
vendégeinek tiszteletére, ezért nem is megy a tehenek közé az
istállóba, hanem a csűrbe, ahol az egyik sötét zugba húzódik és ott
áll egy ideig. Egyáltalán nem duzzog, sőt abban a pillanatban
elégedetten bólint. Kitisztíttatni is! ismétli és összedörzsöli
sovány kezeit. Mielőtt megint bemenne, a gyűrűjét áthúzza a
balkezére, hogy emlékezzék valamire.</p>
<p>Daverdana leányzó még mindig ott állt az udvaron és a hadnagy
arra haladtában ezt mondja neki:</p>
<p>Vissza is hoztad a cipőket?</p>
<p>Nem, feleli Daverdana, csak oda kellett vinnem.</p>
<p>Megint bólint a hadnagy és még elégedettebbnek látszik.</p>
<p>Mikor újra belép a szobába, a társaság még mindig ott ül
elgondolkozva. A konzul szólt legutoljára és most megint ő
beszél.</p>
<p>Azt hallom, hogy Tobias királyt fogadtad audiencián és hogy
telket akar vásárolni. Nagyon helyes, adj neki telket!</p>
<p>A hadnagy erre nem felelt semmit, csak néhány szót szólt.</p>
<p>Úgy gondoltuk, Adelheid, meg én… különben is, beteg ember. Maguk
bizonyosan hallottak már róla.</p>
<p>Az öreg Coldevinné megütközve ingatja a fejét és így felel:</p>
<p>De még mennyire!</p>
<p>Két táborra oszlottunk, mondja a konzul: apa meg anya az egyik
részen, Adelheid őnagysága meg én a másik oldalon. A kis Willatz is
biztosan velünk tart, ugye, kis Willatz? Persze, ezt már értem.
Tehát eladjuk azt a telket! <span class="pagenum"><a name="Page_78"
id="Page_78">-78-</a></span></p>
<p>Az öreg Coldevin elgondolkozva ült, csendes, töprengő, vén
ember, aki nem szereti az ilyenfajta változásokat. Mikor Holmsenné
mesélt neki a királyról, erről a Tobias Holmengraaról, aki itt
akart letelepedni, a nagybirtokos háza tövében, mereven maga elé
nézett és tiltakozott, tiltakozott az eladás ellen: Nem, ne
tegyétek! mondta, csak azt ne tegyétek!</p>
<p>Most is megismétli intelmét:</p>
<p>Ha az ember elad és megint csak elad, akkor mi marad
Segelfossból? Persze sok marad, rengeteg marad Segelfossból,
sietett hozzátenni; de végül is… az utolsó Willatz Holmsen még
bizonyára nem született meg.</p>
<p>Ez a modern kor, apám, mondja a konzul. Ezek a nagybirtokok nem
fizetődnek ki, csak eltékozolják a birtokos erejét. Ez jó lehet
azoknak, akik régi időben fektették be a pénzüket, hogy legyen
miből élniök.</p>
<p>Nekem nem voltak nagy befektetett tőkéim, feleli az apa. Ami
lett volna, az elpárolgott a rossz években, meg a háború alatt. De
azért…</p>
<p>Ó, igen, apám, persze, neked is sok van. Amióta pedig
örököltél…</p>
<p>Az öreg Coldevinné a fiára néz és elhallgattatja.</p>
<p>De azért mégse válnék meg szerény birtokom egyrészétől sem,
bizony nem.</p>
<p>De apám, hiszen semmi hasznod sincs belőle.</p>
<p>Nem, talán nincs. Ó nem. Nincs belőle hasznom. Hát mindenből
hasznom legyen? kérdi az aggastyán. Ha most csökkentenénk, az anyád
meg én, ha eladnánk belőle és pénzt kapnánk érte, akkor lenne
pénzünk, amit bámulhatnánk, de aligha volna földünk. És akkor kihez
mennének az emberek, ha már az anyád meg én <span class=
"pagenum"><a name="Page_79" id="Page_79">-79-</a></span> nem
volnánk nekik? Az idén tavasszal is, talán te is tudod, Henrik
elvesztette a tehenét. A jó borjadzó tehenét. Az a Henrik, akit te
kereszteltél át, emlékszel még rá?</p>
<p>Persze. No és mi lett aztán?</p>
<p>Semmi… Más semmi, mondja az öreg Coldevin. Aztán eljött az
anyádhoz…</p>
<p>Szünet. Miután több nem következett, megszólalt Coldevinné.</p>
<p>Igen, én pedig az apádhoz mentem.</p>
<p>Szünet.</p>
<p>Csakhogy, szólal meg a konzul nevetve, mindegy lett volna, akár
pénzt adsz neki, akár új tehenet.</p>
<p>Nem, nem, feleli mind a két öreg a fejét rázva, a pénzt
eltékozolta volna.</p>
<p>Hogy az ellentéteket kiegyenlítse, megszólal a hadnagy is:</p>
<p>Csakhogy itt nincs szó valami nagyobb dologról, mi csak azt
igértük, hogy majd gondolkozunk valami kis telken, talán egy
kunyhóra való telken, esetleg nem is lesz belőle semmi, Adelheid,
meg én beszéltünk róla annak az embernek, aki különben értelmes,
egyszerű embernek látszik.</p>
<p>Meg kell mondanom, hogy nekem nagyon megtetszett, mondja az
asszony is. Beteg és ki akarja próbálni a fenyveserdő
levegőjét.</p>
<p>Ezzel megakad a beszélgetés, mindenki csak ül és gondolkozik. De
a kis Willatz, aki semmit se szeretett úgy a világon, mint a
változatosságot, már bent van a nagy szobában és a régimódi
spinéten játszik.</p>
<p>Bom-bombom-bombo, dudol vele a konzul, aztán felkel. Annak a
bizonyos Henriknek különben nem <span class="pagenum"><a name=
"Page_80" id="Page_80">-80-</a></span> volt apja, de az anyját
Lisbetnek hívták, s azért a fiút Lisbet-Henriknek nevezték el. Mire
én átkereszteltem Henri l’Isbetre.</p>
<p class="center">*</p>
<p>Az egyhangú és unalmas mindennapi segelfossi életet Fredrik
Coldevin már kívül-belül ismerte, nem az ő ízlése szerint való
volt, igyekezett tehát azt úgy ahogy kiélvezni és egyáltalán nem
unatkozott. A hadnagy gyermekkori pajtása volt, évek folyamán az
asszony is pajtása lett s a konzul fecsegett, fütyörészett, énekelt
a szobákban, esténként pedig valami jófélét ivott a hadnaggyal és
ha nem volt más, csak a házvezetőnő, Kristine Salvesen kisasszony,
hát vele is órák hosszat elbeszélgetett néha az éléskamra nyitott
ablakán át.</p>
<p>Salvesen kisasszony, igaz, hogy üdvözöltem már magát, amióta
megérkeztem, de még nem volt alkalmam magával pár komoly szót
szólni.</p>
<p>Pár komoly szót, az idén is? kérdi Salvasen kisasszony
nevetve.</p>
<p>A konzul a fejét rázza:</p>
<p>Az idén különösen rosszul megy a sorom. Most pedig azért jöttem,
hogy véget vessek a dolognak.</p>
<p>Hiszen már tavaly is megtette, haha.</p>
<p>Verset írok a szemöldökéről, meg a szeméről. A szeme a
gazdagságom, mondom… Nem, hogyan is volt csak? Különben magának
kellene tudnia, hogy mit mondok a szeméről! Salvesen kisasszony,
igaz hát, hogy amióta tavaly itt voltam, eljegyezte magát?…</p>
<p>Mi egyebet tettem volna?! mondja a kisasszony és elferdül a
szája, hiszen a konzul úr cserbenhagyott. <span class=
"pagenum"><a name="Page_81" id="Page_81">-81-</a></span></p>
<p>Én? Hát van szíve ahhoz, hogy ilyen hűtlen legyen? Ezért is
mondom: a szeme, a pénze, amellyel mindenkit megvásárol.</p>
<p>Pfuj, konzul úr!</p>
<p>Csodálkozik azon, hogy elment az eszem? Három éve vagyok
kínpadon, aztán eljövök és azt hallom, hogy eljegyezte magát. Sose
kellett volna téged látnom, vagy hogy is mondja csak Shakespeare?…
Maga nagy bűnt követett el ellenem.</p>
<p>Igen. Valóban, lesoványodott és elsorvadt miattam.</p>
<p>De maguk nők mind ilyenek. Most találkoztam egy emberrel északi
utamon, Isten tudja, talán pap valahol. A felesége betegágyánál
ült, aszongya, és mind a három fia mellette állt. Kettőben magára
ismert, hasonlítottak hozzá, úgy vélte, de a harmadikat, aki kicsi
és vézna volt, ki nem állhatta. Akkor így szól az asszony: Az a te
fiad! Az ember összegörnyed, mintha megütötték volna. Kis idő mulva
összeszedi magát és megkérdezi: A másik kettő nem? Az asszony nem
felel. És a másik kettő nem… Hallod-e, a másik kettő nem? ismétli.
De az asszony már halott.</p>
<p>A konzul és Salvesen kisasszony egymásra néz.</p>
<p>Uff! mondja a nő és megrázkódik.</p>
<p>Képzelje magát annak az embernek a helyébe, Salvesen kisasszony,
most egész életében folyton az a kérdés kínozza: és a másik kettő
nem? Erre pedig sohase kap választ.</p>
<p>Szünet.</p>
<p>Hozza ide azt az embert, akkor majd kap választ!… mondja
hirtelen Salvesen kisasszony mohón. Az anya persze a legkisebbet
félti és ezért mondja… Most meg kell halnia és segíteni akar a
legkisebben. <span class="pagenum"><a name="Page_82" id=
"Page_82">-82-</a></span> Drágám, gondoljon arra, hogy az volt a
legfiatalabb, szegényke, és különben azzal gyanusították, hogy…
Soha életemben nem hallottam még ilyen őrültséget! Erre aztán azt
mondja…</p>
<p>A konzul vár.</p>
<p>Csak azért cselekedte, hogy segítsen egy kicsit a
legfiatalabbon, hát nem érti?</p>
<p>A konzul bólint. Meghajol ez előtt a jóhiszeműség előtt.</p>
<p>Ugyanezt mondtam én annak az embernek, és fogja be a száját,
mondtam neki…</p>
<p>Hahaha, azt jól tette. Így legalább megadta neki! Salvesen
kisasszony valósággal megszépül és elpirul a jóhiszeműségtől.</p>
<p>A konzul még jobban meghátrál, de már az imént kissé túlmessze
ment és most jóvá akarja tenni.</p>
<p>Éppen ezt mondtam én is annak az embernek, részben a maga
szavaival. Szinte szóról-szóra ugyanezt. És ez juttatja eszembe,
Salvasen kisasszony, hogy alapjában véve mennyire egyforma
gondolkozásúak lehettünk volna, ha maga nem lett volna ennyire
hűtelen. Most aztán itt maradok egyedül és kérdezhetem: mi hát az
élet? Mi az ördög az élet?</p>
<p>No, azt hiszem, elmegy az esze! kiáltja a kisasszony és hangosan
nevet. Püff neki, úgy nevetek, hogy a hajhálóm lecsúszik, mondja és
megigazítja a hálót, meg egyébként is igazít magán. Most már
rendben van?</p>
<p>Persze, mondja a konzul. Ó, ha így fenntartja a karját, akkor
nagyszerű látványt nyujt nekem…</p>
<p>No de kedves konzul úr. Hát nem tud komoly lenni? <span class=
"pagenum"><a name="Page_83" id="Page_83">-83-</a></span></p>
<p>Milyen pompás dereka van! Tulajdonképpen be kellene mennem és
fel kellene magát emelnem.</p>
<p>És Isten tudja, talán be is ment volna, mert a kisasszony csak
ennyit mondott:</p>
<p>Még csak az kellene! És ha jön a nagyságos asszony?</p>
<p>Ott maradt állva és néhány szép kifejezéssel véget vetett a
beszélgetésnek. Salvesen kisasszony a felesége, meg a gyereke iránt
érdeklődött, hát azok sohase jönnek Segelfossba?</p>
<p class="center">*</p>
<p>De a legtöbbet Adelheid asszonnyal beszélgetett a konzul.</p>
<p>Tréfás történeteket és eseteket mondott el, melyeket ő élt át
utolsó ittléte óta, illedelmes és szórakoztató volt. Az asszony
felélénkült és mindennap jobban öltözködött, hiszen Fredrik
Coldevin maga is finom és derüskedvű volt. És most már nemcsak
csevegett és fecsegett, egyáltalán nem, kifejtette véleményét és
megmagyarázta életfelfogását. Az volt a felfogása, hogy az embernek
haladnia kell a korával.</p>
<p>Adelheid asszony szívesen hallgatta. Őnagysága tetőtől talpig
német volt abban az időben, a konzul pedig francia és mégis.</p>
<p>Miért mondja mindig, hogy francia-német háború? szokta kérdezni
az asszony. Hiszen a németek győztek, tehát német-francia
háború…</p>
<p>Igen, feleli a konzul, a poroszok győztek.</p>
<p>A germánok. Hát nem germánok vagyunk valamennyien? <span class=
"pagenum"><a name="Page_84" id="Page_84">-84-</a></span></p>
<p>A franciákat kivéve, igen. De, kedves Adelheid asszony, erről
most ne beszéljünk. Tegnap hallottam a hattyúkat dalolni odakint,
sőt néha több hattyút is, valóságos kórus lett belőle. Szeliden és
vadul hangzott, önre kellett gondolnom.</p>
<p>Kellett? mondja Adelheid asszony.</p>
<p>Ime, őnagysága nem volt valami hideg hölgy, ez akkor derült ki,
mikor énekelt, vagy zongorázott valakinek, akivel törődött.
Olyankor hátravetette a fejét és furcsa forróságot árasztott
magából. Fredrik konzul bizonyára észrevett valamit és az asszony
éneke mindig a fülében csengett. Megkérte, hogy énekeljen.</p>
<p>Igen, később, mondta, ha maga akarja.</p>
<p>Ha én akarom!</p>
<p>De akkor ne köszönjön meg semmit, ahogy szokta. Csak nekem van
köszönni valóm.</p>
<p>E szavak után Adelheid asszony nyugodtan üldögélt és nem
leplezett semmit, hanem engedte, hogy a pirossága lassan
elmuljon.</p>
<p>Csönd. Mintha az Ave Maria hallatszott volna. Fredrik konzul
hallgatott, ez az akasztófavirág, ez a mókásember, csak ült és a
földet nézte. És nem öltött diadalmas arckifejezést, nem
mosolygott, hanem a legmélyebb együttérzés töltötte el.</p>
<p>Aztán az asszony felkel és kimegy.</p>
<p>Mindenkinek megvan a maga életsorsa, bizonyára Adelheid
asszonynak is. Ezért volt kulcs az ajtajában, ezért utasította ki
házából a megtévedt doktort és ezért írt naplót. <span class=
"pagenum"><a name="Page_85" id="Page_85">-85-</a></span></p>
<div class="chapter">
<h2>8.</h2>
</div>
<p>Ha a konzul késő estéken át beszélgetett és iddogált a
hadnaggyal, nem lehetett elkerülni, hogy vita ne támadjon belőle.
Vajjon nem volt-e a konzulnak életfelfogása? De ha ilyen régi,
előkelő szobában ült, mely tele volt az ősök idejéből való
fényűzéssel és drágasággal; szivarozott, velencei poharakból
borozgatott, gyermekkori jóbaráttal folytatott olyan beszélgetést,
amely az év többi részében sokszor hiányzott neki abban a
halászvárosban, amelyben élt… ilyenkor visszaesett egy másik
életbe, másfajtába, mint amilyenben valóságban élt. És ime,
ilyenkor nagyon neház volt kitartani az életfelfogása mellett. Mit
lehetett tenni? Ohó, felülmúlni önmagát, fellázadni minden ellen,
amit hosszú évek folyamán magába kellett fojtania, a
legnyárspolgáribb dolgot mondani, erős hévvel ismételni azokat a
középszerűségeket, amiket éjjel-nappal hallania kellett odahaza…
nem is tehetett volna egyebet! A szülei valamikor diplomatát
akartak nevelni belőle, tulajdonképen ezért kellett olyan jól
megtanulnia franciául, de fogadni mert volna, hogy a fiából, Anton
Bernhard Coldevinból, éppen úgy nem lesz diplomata! Rátermettség,
némi kékvér, mi az? Selyembojtok, álmok, hogy az ördög vigye el
őket!</p>
<p>Tehén Henri l’Isbetnek? Nem, tessék, monsieur, itt a pénz,
készpénz; de dolgozz is érte a konyhámban, és adj biztosítékot a
házadban! Nem is olyan rossz dolog földbirtokosnak lenni, a háború
nem vette el a földjét, sem a szófáit, vagy a tükreit, még a
kályháik is ott vannak, némelyiknek ezüst díszítése van, a többin
pedig széles dukátaranyból való friz büszkélkedik. A kétszáz
<span class="pagenum"><a name="Page_86" id=
"Page_86">-86-</a></span> juhot se érintette a háború kint a réten,
a csónakházakat, a hajókat meg a vitorlákat se bántotta a háború és
az ilyen nagybirtokon mindig sok marad meg, még ha el is vonul
fölötte a háború. A legrosszabb esetben túléli az ember. Egy kicsit
várni, takarékoskodni, aztán megvan a tartalék, a latens hatalom…
pár év múlva megint talpraállunk. Aztán meghal az após, Isten
legyen kegyes a lelkéhez a menyországban. Ugyanabból a kasztból
való volt, szürke és merev az előkelőségtől, ő is valamikor
alulkerült, aztán talpraállt megint. És aztán? A földbirtokos
örököl… A szegény após, hogy az Isten legyen még kegyesebb a
lelkéhez a mennyek birodalmában… Nem olyan rossz dolog ez. A
többiek, a munkás, az üzletemberek, a napszámosok, csak lézengenek,
a fogukat mutatják egymásnak, és pofozkodnak. Ez az élet.
Tulajdonképen a régi földbirtokos miatt pofozkodnak, azért, akinek
van valamije és amiatt, amije van.</p>
<p>A régi földbirtokos a csont, a többiek pedig a kutyák. Mit
csinál a csont? Ha néhány kutya marakodik a csontért, akkor a csont
csak ott fekszik, nem vesz részt benne, nem avatkozik bele. Bizony
nem rossz dolog ez. De a többieknek haladniok kell a korral.</p>
<p>Fredrik konzul… Ó, bizonyosan sok kínos emléke volt a
rátermettség tekintetében, de az ördög vigye az álmokat, mégis csak
ki kellett tartania! Néha hevesebb lesz a kelleténél… minek?
Szüksége volt arra, hogy az álmait megőrizze. Hadnagy barátja
bizonyosan nem nagyon izgatja fel, szűkszavú ember, de annyira
tántoríthatatlan az ő másfajta nézeteiben, hogy nem lehet
meggyőzni. Minek vitatkozni évről-évre és minek annyit idegeskedni?
Fredrik Coldevin talán rosszul helyezkedett <span class=
"pagenum"><a name="Page_87" id="Page_87">-87-</a></span> el az
életben és most azon dolgozik, hogy ne legyen ott egyedül, hanem
másokat is magával rántson? Isten tudja.</p>
<p>Sőt odáig megyek, hogy a lányaimat ahhoz adom feleségül, akit ők
maguk választanak. Tea már tizennyolcéves és félig eljegyezte magát
egy kormányossal, mit szólsz hozzá? De ez, mondtam, mégse járja.
Nem, persze, ő is megértette… A rokonaid közt van a segelfossi
Willatz Holmsen és Adelheid asszony, mondtam, legalább azokra
kellene tekintettel lenned. Ezt megértette. Egyébként bárki mást,
akit akarsz, mondtam, nincs kifogásom ellene! Gerdának még van
ideje, csak tizenötéves, mert szent Isten, hiszen a város legjobb
embereivel érintkezünk; még csak az kellene, hogy ne úgy legyen.
Például az egész tisztviselői karral. A törvényszéki jegyzőék
művelt emberek, a feleségemnek pedig, van egy ügyész unokaöccse.
Aztán ott vannak a papék, meg a kollégáim az üzleti világban. Ha az
ember egyszer belekerül az életbe, akkor csodálatos öröme telik
benne… én nem cserélnék… senkivel.</p>
<p>A hadnagy szokása szerint lehajtott fejjel hallgatott Most
feltekintett és megszólalt:</p>
<p>Inkább a kormányost!</p>
<p>Mit mondasz?</p>
<p>Mondd meg Margaretnek, akit te Teának hívsz… mondd meg neki,
hogy azt üzenem: inkább a kormányost!</p>
<p>A konzul kissé nyugtalanul mosolyog:</p>
<p>Azért mondod ezt, hogy siettesd a Coldevinek kihalását?</p>
<p>Inkább, hogy késleltessem, kedves Fredrik. Talán, hogy egészen
megakadályozzam. A tengerészember sok <span class=
"pagenum"><a name="Page_88" id="Page_88">-88-</a></span> mindent
elérhet, végigjárja a világot és tapasztal, végül még tiszt is
lehet belőle, kapitány. Akárcsak a katona, ha háborúra kerül a sor,
sokra viheti. A tengerész, meg a katona nem zsákmánya a
megszokásnak, ellenben a hivatalnok annál inkább az.</p>
<p>Ó, most aztán a konzulnak kellett megvédeni az
életfelfogását.</p>
<p>Pardon, te csak itt ülsz Segelfossban és tévedsz, mondta. Ha
haladtál volna a korral, akkor tudnod kellene, hogy a felfogások
megváltoztak gyermekkorunk óta. Nálunk a hivatalnokokból lett a
nemesség. Más nemesség nincs is.</p>
<p>A civil hivatalnok… Nem, sajnálatraméltó népség az. Az apa után
a fiú, egyik nemzedék a másik után: irnokok. Parasztgyerekekből
rekrutálódnak, akik „felvergődnek“. Egyébként inkább levergődnek, a
jó halászokból és földmívesekből írnokok, meg papok lesznek. De
hadd legyen így. Úgy látszik van egy törvény, amely szerint a
hivatalnoknak csak hivatalnokot lehet nemzenie, mire való ez? Nézz
körül közöttük… semmi egyéb, csak gyenge tehetség, csekély energia,
a hétköznapiasság virágzik. Megbízható becsületesség, megbízható
hozzáértés a szakmában, igen! De fölényesség, nagyság? Fiú az apja
után, generációról generációra ugyanaz. Van egy törvény abban a
világban, a fiúkból hivatalnokok lesznek, a lányok hivatalnokokhoz
mennek feleségül, még ha doktorok, vagy papok is. Ez a törvény
kizár minden rendkívüliséget, szigorú törvény, de aláássa a
hivatalnoki nemzedékeket. Egyáltalán szó sem lehet életsorsról, a
villám sohase csap le; az apa másolással kezdte, a fiúnak is
ugyanazt kell tennie s ezt úgynevezik, hogy: a kultúrát
elsajátítani. Én a magam <span class="pagenum"><a name="Page_89"
id="Page_89">-89-</a></span> részéről szívesebben beszélek
munkásaimmal, mint a hivatalnokainkkal. Különben én senkivel se
szoktam beszélni, tette hozzá a hadnagy.</p>
<p>Nem, mert büszke vagy, mondta a konzul sértődötten. Nekünk
többieknek eladnunk, vennünk, beszélnünk és alkudnunk kell.</p>
<p>Büszke? kiáltotta hirtelen a hadnagy és régi makacssága
felébredt benne. Remélem is, hogy büszke vagyok, de csak
unalmamban, érted? Puszta unalmamban. Csak járkálok itt a sövényeim
mögött és mulatok azon, amit a bírósági jegyző, a doktor, meg a pap
mond. Itt járkáltam a magányomban és eléjük kerültem; mind mögöttem
maradtak. Sütkéreznek a maguk semmiségében, tolakodnak és azt
hiszik, hogy joguk van beszélni… Én már abbahagytam. Nem átallják
fölemelt fejjel járni, én lehajtom a magamét, sohase mulasztok el a
földre nézni, a fűre, meg a kavicsra; nem, sohase tudok betelni a
fű, meg a kavics bámulásával. Aztán jönnek ezek az írnok-fiak és
tudják, hogy esőre napsütés következik, felemelt fejjel járnak és
ezt megmondják egyenesen a szemembe, nyíltan. Veled talán még nem
történt ilyesmi? Tudnak írni, olvasni, ami azelőtt csak az
alárendeltek hivatása volt, aminthogy most se kellene másképpen
lennie. Az ember élhet kultúrából, de nem élhet meg írásból és
olvasásból. Nem élhet meg iskolai tudásból… Abból csak nagyon
kevesen tudnak megélni. Annak, hogy kultúrából éljen az ember, első
feltétele az, hogy régi fényűzésben és gazdagságban szülessék;
semmit sem használ, ha szegénységből és szűkös viszonyok közül
kerül valamelyik hivatalnoki házba. A gazdagság és fényűzés
jellemet ad, ami az embert egyéniséggé teszi. Hagyjuk csak a
kultúrából való <span class="pagenum"><a name="Page_90" id=
"Page_90">-90-</a></span> megélést! A hivatalnokok… Az Isten áldjon
meg barátom, hát nem látod már saját szemeddel, hogy milyen
ostobák, milyen „hasznosak“ és milyen „alkalmazhatók“ azok az
emberek. Figyeld meg a bánásmódot, amiben részesülnek… Van az
életükben sorsféle, valami rendkívüliség? Láttál már nagyságot
benne? De hogy is lehetne, amikor ilyesmi egyáltalán nem is akad?
Minden csak a bánásmód, az életkor, a szolgálati idő és az iskolai
tudás folyománya. Ez van bennük! Nem is lehetne velük másképpen
bánni, nem is azért mondom, le kell őket szakítani a hétköznapiság
kertjében, hétköznapi használatra. Igy van ez minden országban és
így van nálunk is. És ezért mondom: inkább a kormányost!</p>
<p>Bocsánat, feleli a konzul, én meg azt mondom, hogy nem a
kormányost!</p>
<p>Persze, abból a szempontból…</p>
<p>Azt mondom, hogy nem a kormányost, Abból a szempontból, mert nem
akarom, hogy Tea messaillanceba zuhanjon.</p>
<p>Ó, milyen gyönyörűen banális volt ez!</p>
<p>Szünet. A hadnagy tátott szájjal ül.</p>
<p>Hát olyan érthetetlen az, amit mondtam?! Azt mondtam: inkább a
kormányost, hiszen már kifejtettem, hogy a többiek még
rosszabbak.</p>
<p>De hiszen nem rendes családból való, az apja tutajos. Szóval,
alapjában véve közönséges matróz.</p>
<p>A természetből is lehet élni. A hivatalnok nem élhet kultúrából,
mert nincs benne része, és nem is lehet, hiszen a kultúra nem
iskolai tudás, ellenben a kormányos megélhet a természetből. Azt
vethetnéd ez ellen, hogy a kormányos se csupa természet; de
kettejük <span class="pagenum"><a name="Page_91" id=
"Page_91">-91-</a></span> közül ő benne van mégis némi természet s
így ő az elviselhetőbb. Add át Margaretnek ezt az üzenetemet.</p>
<p>Ne haragudj, de nem fogom megtenni. És az anyja belehalna. A
feleségem azok közül való, akik „fölvergődtek“.</p>
<p>A hivatalnokok közül való? Akik lefelé küzködtek? Van egy ügyész
unokaöccse és most nap-nap után az orrod alá dörgölik, hogy ez mit
jelent; magadban pedig tudod, hogy hazugságot jelent. Ma este
néhány pompás dolgot mondtál. Hogy nem is rendes családból való?
Nem, mert ha az ügyészék házából került volna ki, akkor rendes
családból való lett volna! Bolondok vagytok ti? Hát hol van az a
villám, az a vad fény, valahonnan családjának akármelyik távoli
ágából, ami valamivé tenné ezen a világon? A hivatalnokok csak egy
rendkívüliséget ismernek, mást nem, csak azt, hogy ha „lefelé
házasodnak“. Ez az ő villámuk. Más dolgokkal szemben nincsenek is
feltételeik, hétköznapiságban, hétköznapiság számára születtek.
Látod, volt itt egy doktor! ide kellett jönnie a házba, beteg volt
valaki s neki volt orvosi tudása. Bejött a szobába, nem értett
semmihez, de úgy tett, mintha semmisem lepné meg. Ránézett arra a
székre. Azt hitte arravaló, hogy beleüljön az ember, és
beletehénkedett a hátsórészével. Pedig a földre kellett volna ülnie
és a széket ölébe venni. Nézte a falakat, hallotta doktortársaitól,
hogy a festmények, az is valami, megnézte azt az Aphroditet, ezt a
csoportot, az Évszakokat, a sasokkal díszített csillárt, megnézett
mindent, nem sütötte le a szemét, nem kulcsolta össze a kezeit, azt
hiszem Ole Riis a neve. <span class="pagenum"><a name="Page_92" id=
"Page_92">-92-</a></span></p>
<p>A nővére Magyarországon grófné! Ne mondd!</p>
<p>Az egészen jelentéktelen dolog is lehet… az asszony ivadékainak
talán jelent valamit; de a bátyjának legfeljebb snobságot.</p>
<p>A konzul iszik és ellent akar mondani a barátjának, most egyszer
s mindenkorra végezni akar vele. Ó, mennyire szerette volna
legyűrni valami banalitással, amit már betéve tudott az otthonából
és a városából!</p>
<p>Te mondtál ma este pompás dolgokat! Csak itt járkálsz
Segelfossban, zsarnokoskodol önmagad és mások felett, évenként
egyszer szállnak szembe veled, akkor, amikor én jövök. De most
megkapod a választ. Megpróbálom neked logikusan kifejteni és
először azt kérdezem: ismered-e te a városomat? Nem. Tehát Bomment
se ismered. Bommen háztulajdonos és a fia egyetemre jár, tehát
Bommen olyan apa, aki a gyerekeiből embert akar faragni. Ennek az
embernek az egészséges és helyes nézeteiből akarok most néhányat
felsorolni. Bommen ezt mondaná neked: Szerinted tehát helyesebb
lett volna, megbontani azt a rendet, amely nemzedékről nemzedékre
érvényesül? Ezzel Bommen rádbámulna.</p>
<p>A hadnagy mosolyog:</p>
<p>Bommen ezt nem is hiszi. Mesterségesen előidézett
rendellenességek? Bommen úr, hiszen az egyén azért csak ugyanaz,
marad, aki volt. Ahhoz, hogy az ön fia más is lehessen, mint csak
hivatalnok, ősein kellett volna végigvonulnia a gazdagságok és
életsorsok egész sorozatának. Ez az első feltétel. Maguknak
nemzedékeken át nagy módban kellett volna élni. És akkor olyan
tulajdonságaik fejlődtek volna ki, amelyek megkülönböztették
<span class="pagenum"><a name="Page_93" id=
"Page_93">-93-</a></span> volna a szimpla gondolkozású
írnoktól…</p>
<p>A házvezetőnő névjegyet hoz be és így szól:</p>
<p>Ez az úr beszélni szeretne a hadnagy úrral.</p>
<p>Ilyenkor? A hadnagy elolvassa a névjegyet, homlokát ráncolja,
egy kicsit gondolkozik, aztán így szól: Bocsáss meg egy pillanatra,
Fredrik. Szerettem volna még egyetmást mondani, csak…</p>
<p>Jó, mindenesetre ne felejtsd el. Én is akarok még egyetmást
mondani, majd ha visszajöttél, légy nyugodt.</p>
<p>A hadnagy kimegy és pár perc múlva visszajön, mintha már
elintézte volna a kint álló embert.</p>
<p>Furcsa szokás! mondja és az órára néz. Mit gondolsz, az a
benyomásod, hogy Adelheid el akarja adni azt a telket?</p>
<p>Igen, feleli a konzul meglepetten.</p>
<p>Most itt van az az ember, odakünn áll, biztosan még ma este el
akarja intézni a dolgot.</p>
<p>Igen, az a benyomásom támadt… szóval, ma este akar tárgyalni az
üzletről?</p>
<p>A hadnagy kissé zavartan másról kezd beszélni.</p>
<p>Nem szoktam Adelheidet ilyen későn zavarni… legalább is ok
nélkül. Még aligha feküdt le, az ablaka nyitva van, ha tehát
bekopogtatnál hozzá és megmondanád neki…</p>
<p>Én beszéljek Adelheid asszonnyal?</p>
<p>Ha megtennéd nekem ezt a szívességet. Te derüsebb kedvű vagy, ő
benne nincs valami sok vidámság, én se vagyok jókedvű. Hallod-e,
mielőtt kimégy: ne akadékoskodj ám, ha ő jónak látja, hogy eladjam
a telket. <span class="pagenum"><a name="Page_94" id=
"Page_94">-94-</a></span></p>
<p>A konzul kimegy.</p>
<p>A hadnagy állva marad a helyén, bosszús arcot vág. Bizonyosan ez
a Holmengraa úr kedvetlenítette el, mikor ilyen későn jött
Segelfossba! Azt hiszi talán, hogy a segelfossi nagybirtokos
annyira szűkiben van a pénznek? Szó sincs róla.</p>
<p>A konzul visszatér és azt az üzenetet hozza, hogy Adelheid
őnagysága… hozzájárul… sőt ő kívánja a dolgot.</p>
<p>Úgy, Akkor azt a szívességet is megtehetnéd nekem, hogy beszélsz
ezzel az emberrel. Ne haragudj, hogy megkérlek rá.</p>
<p>A legnagyobb örömmel. Ha akarod, a nevedben meg is állapodom
vele.</p>
<p>Igen, köszönöm… holnap. Tégy célzást az előtt az ember előtt
arra, hogy ma már este van.</p>
<p>Nem is bánom, hogy találkozhatom a királlyal és azonnal kimegyek
vele a telekre. Mi üzletemberek nem ismerünk estét. Te ne is törődj
vele.</p>
<p>Tégy, amint jónak látod. Azt különben egy csöppet sem szeretem,
hogy ezzel az üzlettel szüleid ellenére kell cselekednem.</p>
<p>Bízd csak rám. Nekem amióta élek, mindig ellenükre kellett
tennem, például, ők akartak belőlem diplomatát faragni,
csakhogy…</p>
<p class="center">*</p>
<p>Késő éjszaka a konzul megint felébreszti Adelheid asszonyt: A
király a folyó tulsó oldalán szeretné a telket. Meg aztán néhány
ölnyit a tóból is, jól megfizeti.</p>
<p>Még egyszer zavarja a konzul Adelhaid őnagyságát, <span class=
"pagenum"><a name="Page_95" id="Page_95">-95-</a></span> de akkor
már reggel van. A király a folyó felét is kívánja, fel a hegyekig,
továbbá a tónak a felét. Igazán rejtély számomra, hogy mit akar a
vízzel?</p>
<p class="center">*</p>
<p>A reggelinél hiányzik Fredrik Coldevin, még nem jött le. Fredrik
Coldevin ugyanis egész éjszaka a folyó balpartját járta Holmengraa
úrral, meg a munkásaival együtt. Éppen most voltak fent a hegyi
tónál. E pillanatban csöndben együtt ülnek a konzul kastélybeli
szobájában és a szerződést írják. Az öreg Coldevint, meg a
feleségét azonban kímélni kell, ameddig csak lehet. Fredrik
mindjárt jön, addig hozzáfoghatunk a reggelihez!</p>
<p>Étkezés után az öregeket kivezetik a házból egy kis sétára, a
szántóföldeken és a réteken át, úgy hogy a két üzletember
nyugodtan, békességben fogyaszthatja el reggelijét.</p>
<p>Nézd csak, Willatz, mit csinálnak azok odalent? mondja az öreg
Coldevin útközben.</p>
<p>A hadnagy mindent látott, emberek vannak a régi templom tetején,
ami neki is rejtelmes egy kicsit. Azonban mégse akar szólni róla.
Biztosan lebontják, feleli.</p>
<p>Ki bontatja le? Hát eladták? Gyerünk oda, tudjuk meg.</p>
<p>Az hosszú út lesz önnek, kedves barátom.</p>
<p>Egyáltalán nem. Csak menjünk oda és kérdezzük meg.</p>
<p>Erre odamentek a templomhoz és az öreg Coldevin megtudott
mindent: a király, ez az ytterleiai Tobias <span class=
"pagenum"><a name="Page_96" id="Page_96">-96-</a></span> Holmengraa
megvette a templomot úgy, amint volt, és most lebontatja. Tíz ember
dolgozott rajta. És lassanként megtudja Coldevin azt is, hogy
Holmengraa úr házat akar építeni a régi templom helyén. Már az
alapfalak kijelölésénél tartanak odafönt a folyó nyugati partján,
szinte nyüzsögnek ott az emberek…</p>
<p>De mikor az öreg Coldevin, visszafelé készült a kastélyba, már
nehezebben ment, mint lefelé menet. Igazad volt, Willatz, ez
messzebb volt, mint ahogy gondoltam, mondta és belekarolt a
hadnagyba. Bizony jó messze volt, Segelfossnak nagy kiterjedésű
földjei vannak.</p>
<p>Fönt a dombon Holmengraa úrral találkoztak. Alázatosan köszönt
és megköszönte a reggelit meg a szívességet. És ismételten
bocsánatot kért, amiért tegnap este későn jött, Fredrik konzul
megbecsülhetetlen szolgálatot tett neki egész éjszaka.</p>
<p>A hadnagy meglepetéssel látta, hogy ez a Holmengraa sovány, de
erős ember, ha nincs az a sok sál meg kendő a hasán. Nem kerülhette
el, hogy bemutassa egymásnak az urakat, de mindenesetre kurtán
cselekedte.</p>
<p>Bizony, bizony nagy kiterjedésű földek vannak Segelfossban,
mondta az öreg Coldevin és nagyot lélegzett. Amott is van egy
csinos kis cserjésed; a kis Willatz valamikor gazdag ember lesz.
Most pedig köszönöm a kíséretet, olvasni akarok valamicskét fent a
szobámban; délelőttönként ugyanis mindig olvasok.</p>
<p class="center">*</p>
<p><span class="pagenum"><a name="Page_97" id=
"Page_97">-97-</a></span></p>
<p>Először is, kezdi jelentését a konzul, az idegen úr nevében
köszönetet kell mondanom a reggeliért.</p>
<p>Már ő maga is megtette, felelte a hadnagy.</p>
<p>Bocsánatot kért a tegnapi alkalmatlankodásért is? Azt is
megmondta, hogy mért jött olyan későn? Hihetetlenűl okos ember az a
Holmengraa, valóságos zseni! Magával hozott néhány tucat embert,
egy őretől egy tallérig terjedő napszámot fizet nekik, ez sok pénz,
gondolja Holmengraa, használjuk ki tehát őket minél jobban! Igy
aztán az éjszakát fordítja az üzlet megkötésére, a telek
kiválasztására és ma reggel hat órára már munkába is állítja az
embereit. Mit szólsz hozzá! Egyetlen óra se veszett kárba.</p>
<p>Ezt a tökéletes számítást sajnos, nem ismerem, válaszolja a
hadnagy. Igy aztán, mint boldogult apámnak, nekem is majd kutatnom
kell a nagyapám kincse után, teszi hozzá, és mosolyog.</p>
<p>Nem tudom különben, hogy olyan helyesen intéztem-e el a dolgot,
mondja a konzul, azt majd magad ítéld meg. Itt a szerződés.</p>
<p>A hadnagy nem olvassa el, csak ül a helyén és a kezében
tartja.</p>
<p>A fődolog, hogy Adelheid nem helyteleníti a dolgot.</p>
<p>Adelheid őnagysága meg van elégedve.</p>
<p>Különben éppen most beszéltem apáddal. Bizonyosan sejti már az
egészet, leverten ment fel a szobájába.</p>
<p>Nem akarod elolvasni a szerződést?</p>
<p>De igen. Később. Köszönöm a nagy szívességedet.</p>
<p>Fredrik Coldevin ül egy darabig, aztán így szól:</p>
<p>Hát járja ez? <span class="pagenum"><a name="Page_98" id=
"Page_98">-98-</a></span></p>
<p>Micsoda? Kedves Fredrik, ne haragudj, ha olyasmit mondtam…</p>
<p>Hát járja az, hogy a fődolognak azt tartod, vajjon Adelheid
helyteleníti-e az üzletet? Kedvem volna egy-két választ adni neked
a tegnap esti, meg a mai dolgokra. Igy csak te, meg az apám
beszélhettek. Ti élhettek az üzletben ezzel a módszerrel, én nekem
egész életemben más módszert kellett használnom. Nincs szükséged
pénzre, sohase voltál szűkiben, mindig volt miből költened; nekem
pedig meg kellett keresnem a magamét, érted Willatz? Meg kellett
keresnem.</p>
<p>Sokszor volt szükségem pénzre, mondja a hadnagy nyugtalanul.</p>
<p>Neked? Aligha.</p>
<p>Nagy kiadásaim voltak.</p>
<p>Hát nincsenek titkos forrásaid, amelyekből meríthetsz? Nincs
feneketlen kincsed a föld alatt?</p>
<p>Bár csak lenne!</p>
<p>Mert az apámnak van.</p>
<p>Úgy? Nem, nekem nincs. Szóval az apádnak van? Furcsa. Igaz is,
sokszor csodálkoztam azon, hogy honnan szerez meg mindent.</p>
<p>Azt majd megmondom neked válaszképen egyre és másra: tőlem
kapja.</p>
<p>A hadnagy alig mer hinni fülének és együgyü arcot vág.</p>
<p>Tőlem kapta vagy fél emberöltővel ezelőtt. Anélkül már régen
csődbe jutott volna.</p>
<p>Szünet. Az urak jó néhány percig csak ülnek és gondolkoznak,
folyton gondolkoznak.</p>
<p>Kérlek, mondja a konzul, ne értsd félre a nyíltszívűségemet. Ezt
csak azért mondtam, hogy magamnak <span class="pagenum"><a name=
"Page_99" id="Page_99">-99-</a></span> szolgáljak némi
elégtétellel. Én se vagyok vak, hogy be ne lássam, milyen nagy
dolog az, ha olyan földbirtokos valaki, mint az én apám, de halott
dolog. Nagyszerű, de halott dolog. Az idő elhaladt fölötte.</p>
<p>Igen, az idő elhaladt fölöttünk, mondja a hadnagy
elgondolkozva.</p>
<p>Persze, nem rólad beszélek. Itt más tartalékok vannak.</p>
<p>Azok kimerültek.</p>
<p>Dehogy merültek ki. Ahogyan tegnap voltam bátor mondani, egy
nagybirtokból sok marad meg akkor is, ha végigpusztított rajta a
háború. Kimerültek? A konzul nevet, akár bántja ezzel a hadnagyot,
akár nem. Mi lenne például, ha megvenném tőled a folyódat?</p>
<p>A folyót?</p>
<p>A fél folyót, a fél vízesést és a fél tavat, ha tehát valami
bolond lord lennék, aki vizet vásárol és akinek semennyi víz sem
elég… Mit kérnél érte?</p>
<p>A hadnagy mosolyog.</p>
<p>Komolyan mondom. A fél folyót, vízesést és tavat.</p>
<p>Vedd el a folyót, ha akarod. A tied.</p>
<p>Ma éjszaka eladtam.</p>
<p>Úgy? No abból ugyan meggazdagodhattál!</p>
<p>Nono. Azonban, hogy megtudhassam, vajjon jó üzletet kötöttem-e
vagy sem, előbb szeretném tudni az árát. No meg a telek árát is.
Nem éppen silány aszongya, silányat egyáltalán nem akar semmiből.
Az egész területet a tengertől a folyó balpartján át a telekig,
ötszáz öl szélességben, a tónál pedig a kétszeresét, az irány
miatt.</p>
<p>Szünet. Nem, mintha lebecsülném a nagy szolgálatod, <span class=
"pagenum"><a name="Page_100" id="Page_100">-100-</a></span> mondta
a hadnagy, de nyíltan szólva… Tehát eladtad a telket, meg azt a
vizet Segelfoss birtokból, hiszen úgyse volt belőle hasznom. Az
ára? A folyót megkaphatja. Remélem a fűrésztelepemet, a malmomat
meg a téglaégető kemencémet megállíthatom, vagy járathatom a magam
oldalán?</p>
<p>Hogyne.</p>
<p>Akkor megkaphatja a folyót. Az az ötszáz ölnyi szélességű
földrész azonban telek. Nem éppen drága telek, nincs rajta erdő, a
folyó partja mentén csupa rét, ugar, köves talaj. Azért már kellett
valamit kapnom.</p>
<p>Mennyit?</p>
<p>Mennyit? Kedves Fredrik, az még semmiesetre se fog kirántani a
szükségből. Ahhoz sok kell. Hiszen itt minden összeomlóban van, a
kis Willatznak el kell mennie, nagyok a napi kiadások, a földeket
rosszúl művelték meg. Sok érte kétezer tallér? Egyezer? Igazán nem
tudom.</p>
<p>Nem olvasnád el ezt a papírt?</p>
<p>De igen. Köszönöm. Később.</p>
<p>Hogy az üzlet minéműségét megérttessem veled, elmondom, hogy
adtam el a folyót. Holmengraa azt mondja, hogy a világ másik
részében van egy kis vízimalma és ha itt kell laknia, hát itt is
akar magának olyant csinálni, hogy legyen mivel foglalkoznia, tehát
meg kell kapnia a folyó felét. Kereskedőember vagyok, tehát így
válaszoltam: az nagyon drága lesz. Mennyi? kérdi ő. Gondolkozom
rajta, mert sok mindent adtam már el, de folyót még soha. Amint a
hadnagy barátomat ismerem, bizonyosan nem szívesen adja el a
folyóját, mondom, és ha jönne valaki és felajánlana érte
három-négyezer tallért, hát csak mosolyogna. <span class=
"pagenum"><a name="Page_101" id="Page_101">-101-</a></span></p>
<p>Megbolondultál? Három-négyezret?</p>
<p>Hallgass csak ide, furcsa ember az a Holmengraa úr! Annyit mond,
hogy nem ismeri az itteni folyóárakat, de kedve volna erre a szép,
nagy folyóra, azt mondja, megadhatna érte hatezer tallért, ha
megkaphatja a telket is.</p>
<p>Síri csend.</p>
<p>Csak bolondozott veled, mondja a hadnagy.</p>
<p>Egyébként benne van a szerződésben.</p>
<p>Aranyos reménységek derengenek Willatz Holmsen számára, teljesen
képtelen az ellentállásra, csak engedi, hogy vezessék, kinyitja a
szerződést, megint becsukja, hirtelen elmosolyodik és remegő
szájjal azt kérdezi:</p>
<p>De talán… ez csak a szerződés, de még nem pénz…</p>
<p>Ismét kénytelen vagyok megadni a teljes tiszteletet annak a
Tobias Holmengraa nevű furcsa embernek, mondja a konzul.
Kifizette.</p>
<p>Kifizette?</p>
<p>Most aztán Fredrik Coldevin kerekedett fölül! Kigombolja a
kabátját és nagy bankjegycsomót, hatalmas összeget vesz ki a
zsebéből.</p>
<p>Ez a telekért, mondja. Ez meg a folyómenti telekért, mondja,
összesen nyolcezer tallér. Azért akart Holmengraa úr ilyen sokat
adni, mert onnan nagyszerű kilátás nyílik, azt mondja. Számold meg.
Én különben már megszámoltam, rendben van. Tyűh, mennyire
megkönnyebbültek a zsebeim, hogy ezt kihalásztam belőlük!</p>
<p>Mennyire nyeregben ült most Fredrik Coldevin!</p>
<p>De a hadnaggyal semmit se lehetett csinálni, le <span class=
"pagenum"><a name="Page_102" id="Page_102">-102-</a></span> volt
főzve, csak mozgott a szája, anélkül, hogy mondani tudott volna
valamit. És ennek a furcsa embernek hirtelen kómikus mozdulattal
kellett enyhíteni feszültségén, karját a háta mögé dugta és a
gyűrűjét áthúzta a jobbkezére. Most már egy hete a balkezén
hordta.</p>
<p>Igaz is, mondta és kiegyenesedett, te egész éjjel virrasztottál.
Menj most lefeküdni.</p>
<div class="chapter">
<h2>9.</h2>
</div>
<p>Holmengraa nagy személyzettel dolgozik, van munkavezetője az
ácsoknál, külön egy a kőműveseknél, lovakat bérel, ahol csak tud,
jól fizet, de nem napszámba, hanem fuvaronként. Kiderül, hogy a
régi templom pompás fagerendákból épült.</p>
<p>Nagy sürgés-forgás támadt a környéken, ami jó is volt, meg rossz
is. Segelfoss valóságos vásár lett, mindenütt nyugtalanság, a
magaslatokon robbantottak és sok ember, nagy forgalom volt az
utakon. Vitorlások kötöttek ki, sok építőfával, élelmiszerrel,
kályhákkal, kárpitokkal, bútorokkal, zsákokkal és ládákkal, nagy
ládákkal; svédek jöttek és munkára ajánlkoztak.</p>
<p>Holmengraa a kastélyban lakott. Ez természetes, mondta a
hadnagy. Újabb nagy szívesség, mondta Holmengraa. A munkavezetők is
a kastélyban laktak, mindegyiknek volt egy kis kamrája a
cselédházban. A környező házak és kunyhók lakói meggazdagodtak a
munkások elszállásolásából, akik két shillinget fizettek egy
éjszakára.</p>
<p>Ameddig Coldevinék Segelfossban voltak, egyetlen <span class=
"pagenum"><a name="Page_103" id="Page_103">-103-</a></span> nap se
mult el anélkül, hogy az öreg úr, meg a felesége ne sétáltak volna
el kelet felé… Kelet felé, segelfossi határban, erdőkön,
szántóföldeken és réteken. Nagy területek vannak Segelfossban,
mondja az aggastyán mindennap és a felesége sohase tudja betéve
megtanulni, hanem mindennap így felel: Igen, úgy látszik, nem is
tudtam, hogy ilyen nagyok.</p>
<p>Holmengraa egyébként őszinte és figyelmes ember volt. Mikor
Fredrik konzul elmondta neki, hogy az öregek bánkódnak a telek
eladása miatt, igyekezett kiengesztelni őket, arra törekedett, hogy
jó benyomást keltsen bennünk, fölkelt, mikor bejöttek a szobába és
állva maradt addig, amíg le nem ültek, nem tolakodott, hanem mindig
kivárta a legjobb alkalmat, amikor megszólíthatta őket. Egyik nap
leült melléjük és beszélt nekik egyetmást a családjáról, arról,
hogy a felesége meghalt Mexikóban, továbbá, hogy tavaszig vár,
aztán idehozza a gyermekeit is, akikért ő maga akar elmenni.
Többször is bocsánatot kért azért a zűrzavarért, amit Segelfossban
okozott, remélte, hogy nemsokára véget ér a munka rosszabbik része,
sok ember dolgozik. Aztán majd újra élvezhetik Segelfossban a
nyugalmat és békességet, mondta végül.</p>
<p>A magunk részéről, feleli az öreg Coldvin, nem olyan veszedelmes
a dolog, hiszen hamarosan elutazunk, de ki kell jelentenem, teszi
hozzá mosolyogva, hogy nem irígylem azokat, akiknek itt kell
maradniok.</p>
<p>A felesége igyekszik enyhíteni a szavain:</p>
<p>És ön mindezt ilyen rövid idő alatt mozgásba hozta! Rengeteg
munkás jött ide és sok hajórakományra való nyersanyag. Minden
elképzelhető portéka. <span class="pagenum"><a name="Page_104" id=
"Page_104">-104-</a></span></p>
<p>Ezer okom van arra, hogy köszönetet mondjak a hadnagy úrnak és
neje őnagyságának, felelte Holmengraa. Hetekkel ezelőtt már
ígéretet tettek és ezzel alkalmat adtak, hogy mindent
előkészíthessek.</p>
<p>Hál Istennek, akkor az üzlet nem egészen Fredrik bűne! gondolták
bizonyosan az öregek; megkönnyebbültek, mintha nagy gondtól
szabadultak volna és az öreg Coldvin megkérdezte:</p>
<p>A második emeleti ablakainkból látjuk, hogy ön lebontatta a régi
templomot. Talán megvette? Ne értsen félre… teszi hozzá
zavartan.</p>
<p>Nem értem félre, igen megvettem a templomot, feleli Holmengraa
úr. Úgy látszik, nagyszerű építőfa van benne, nehezebb a közönséges
fagerendánál. Az a szándékom, hogy házat építek belőle.</p>
<p>Coldevin emlékezik a régi templomra vonatkozó mesékre, hiszen
azt az ő korában építették, akkoriban nagy fatörzsek voltak
északon; olyan nagyok, hogy mindegyiket csak két ember tudta
átölelni! különben Isten őrizz, itt Segelfossban még ma is hatalmas
fatörzsek vannak.</p>
<p>Kétségtelenül.</p>
<p>Szörnyű nagyok, talán mérföldnyi területeken is. Nem hiszed,
hogy mérföldnyi területeken, Charlotte?</p>
<p>És a legpompásabb cserjés; a kis Willatz valamikor gazdag ember
lesz. Mit is akartam mondani. Holmengraa úr: ablakainkból azt
látjuk, hogy lent a tengernél is dolgoznak, talán azok is az ön
munkásai?</p>
<p>Igen, vakolnak. Rakodópartot építenek le a parti fövényig.</p>
<p>Persze, hogy a vitorlások kiköthessenek.</p>
<p>Igen, meg a nagyobb járművek, hajók és teherszállító
<span class="pagenum"><a name="Page_105" id=
"Page_105">-105-</a></span> bárkák. Úgy terveztem, hogy
nagyobbszabású malmot építettek. Attól füg minden, hogy
győzöm-e.</p>
<p>No, aztán bérbe őrölne? Csakhogy az embereknek maguknak is van
kézimalmuk és azon őrölnek. Nekünk is van malmunk, működik, sőt
többet is őrölhetnék, mint most.</p>
<p>De Coldevin úr máshonnan hozatja a rozst, úgy-e?</p>
<p>Igen, Bergenből. Vitorlásokon hozatom. Aztán megőröljük a rozst,
de a finom lisztet készen vesszük. A mi malmunk nem tud finoman
őrölni.</p>
<p>Én inkább az itteni rozsföldekről hozatnám a rozst.</p>
<p>Nem, mi nem tettük. A szüleim se tették. És a te szüleid,
Charlotte?</p>
<p>Mi hajón kaptuk a rozst. A finom lisztet, daralisztet, meg a
buzalisztet is hajón.</p>
<p>No látja! mondja az öreg Coldevin és bólint.</p>
<p>Lehet, hogy az a jobb.</p>
<p>No, nem igaz? És ha ön most lisztet őröl, mit csináljanak az
emberek a kézimalmaikkal? Akkor tönkremennek a kézimalmok.</p>
<p>Csakhogy nincs mindenkinek kézimalma. Lisztre pedig mégis csak
szükségük van.</p>
<p>Akkor mi őrölünk nekik. Akinek nincs kézimalma, az nálunk
őröltet, nálunk, akiknek van. Igy teszünk mi. Igy cselekdtek apáink
is.</p>
<p>Úgy gondoltam, hogy én a rozst már otthon a rozsföldeken veszem
meg, akkor nem kell másodkézbe kerülnie Bergenben és nem kell, hogy
megdráguljon.</p>
<p>Hát nem mindegy az? Akár közvetlenül veszi a rozsföldekről, akár
pedig a bergeniek szállítják önnek, nem ugyanannyiba kerül?
<span class="pagenum"><a name="Page_106" id=
"Page_106">-106-</a></span></p>
<p>Én konkurálni akarok velük. Olcsóbban adom, Szükség esetén
olcsóbb árat ajánlok a bergenieknél.</p>
<p>No. Hja úgy, mondta Coldevin.</p>
<p>A bergeni szállítás is pénzbe kerül és ettől a költségtől
mentesülnek az emberek, ha itt szerzik be a lisztet.</p>
<p>Hiszen azt úgy se kell megfizetniük. Mi szállítjuk az őrölni
valót a magunk hajóin.</p>
<p>Hát nincs mindenkinek hajója?</p>
<p>Nem. De mi, akiknek van, magunkkal visszük a többiek portékáját
is. Igy teszünk mi és így cselekedtek apáink is.</p>
<p>Igen, bocsánat, mondja Holmengraa nevetve, hiszen így önöknek
kerül sokba a hazaszállítás.</p>
<p>No, csak minden olyan olcsó volna! feleli Coldevin. Talán
ballaszttal vigyem haza a hajókat? Halat vittek Bergenbe, de haza
is kell jönniük, hát akkor inkább ballasztot hozzanak magukkal áru
helyett? Nem, bocsásson meg, a vitorlások igazán nem jöhetnek haza
ballaszttal.</p>
<p>Coldevinné csak ül és nézi az urát. Érdekes látvány volt az
öregasszony szeméből kiragyogó csodálat, a babona. Sem ő, sem az
ura nem látta, azt, hogy az élelmiszernek a földesúr hajóján való
hazaszállítása a haldokló korszakhoz tartozott.</p>
<p class="center">*</p>
<p>Aztán hazautaznak Coldevinék.</p>
<p>Előbb azonban, a hadnagy tanácskozott konzul barátjával Willatz
iskoláztatásáról. Embernevelő iskolát, mondta a hadnagy. Tudást
persze, de főképen nevelést, <span class="pagenum"><a name=
"Page_107" id="Page_107">-107-</a></span> olvasást, művelt
viselkedést, szóval egy Holmsennek való iskolát! Mi a véleménye
Fredriknek Angliáról? Helyes, Harrowban van olyan iskola, felelte a
konzul, ismerte összeköttetései révén, Xavier Moore
szemmeltarthatná Willatzot. A konzul rögtön írt Xavier Moorenak és
előkészítette a dologra.</p>
<p>Fredrik Coldevin arról se feledkezett meg, hogy elutazása előtt
még utólszor el ne tréfálkozzék Salvesen kisasszonnyal, a
házvezetőnővel.</p>
<p>No, de mennyire megijesztett, konzul úr, hát maga itt áll?
mondja a kisasszony az éléskamra ablakán át.</p>
<p>Csak itt álltam és magát néztem egy kicsit. Merem mondani, hogy
ezt egyetlenegy férfi sem állhatta volna meg.</p>
<p>Haha, már megint kezdi!</p>
<p>El kell utaznom, elérkezett az utolsó óra. Azért jöttem, hogy
véget vessek a dolognak.</p>
<p>Haha.</p>
<p>Ne nevessen. Lekicsinyli az érzéseimet, pedig nem érdemlik meg.
De most már nincs több mondanivalóm. Hogy maga néhány évvel ezelőtt
eljegyezte magát… azóta végem van. Most már el akarom intézni a
dolgot, csak előbb hadd kérjek magától tanácsot a mód tekintatébe.
A kloroformot jónak találja?</p>
<p>Nem, azt hiszem maga bolond konzul úr! Hahaha, annyira
megnevettet, hogy azt se tudom, fiú vagyok-e, vagy lány, mondja
Salvesen kisasszony és igazgat magán.</p>
<p>Ha ilyen pillanatban nevet, az két dolgot jelenthet: vagy
egyszerűen szívből nevet, ami lealacsonyítaná, vagy pedig azért
nevet, hogy ne sírjon. <span class="pagenum"><a name="Page_108" id=
"Page_108">-108-</a></span></p>
<p>Igen, mondja Salvesen kisasszony, azért nevetek, hogy ne
sírjak.</p>
<p>Köszönöm! kiáltja a konzul. Ezt reméltem is, mikor megmondtam,
hogy véget akarok vetni a dolognak. Nem a legjobb befejezés, nem is
a legcsodálatosabb, de a körülményekhez képest a leghasznosabb.
Tehát ebben a percben mégis megmozdul magában valami, köszönöm a
szívének, a keserűségem enyhült, most már leülhetek és élvezhetem
emlékeimet.</p>
<p>Ó szegényke, milyen jövő vár magára!</p>
<p>Az a reménységem, hogy a túlvilágon valamivel jobb dolgom
lesz.</p>
<p>Haha! mondja a kisasszony akaratlanul nevetve. Ne mondjon ilyen
tréfás dolgokat.</p>
<p>Ha majd ezen a világon ezerhárom ágyam közül a legutolsóban
fekszem, magára fogok gondolni. Kételkedik-e abban, hogy sohase
felejtem el?</p>
<p>Nem én.</p>
<p>És maga mivel viszonozza ezt?</p>
<p>Beülök ide az éléskamrába és jajgatni fogok egész éjszaka… Vagy
talán nappal fog megtörténni?</p>
<p>Éjszaka, valamelyik fekete éjszakán.</p>
<p>Kellemetlen, mert akkor csak nem ébreszthetek fel senkit.</p>
<p>Asszony, asszony, haldokló lélekkel tréfálkozol! Salvesen
kisasszony nyújtson kezet nekem.</p>
<p>Istenem, nem tudom… várjon csak!</p>
<p>A kisasszony alaposan megtörli a kezét.</p>
<p>Köszönöm. És Isten vele, Salvesen kisasszony, éljen boldogul. Ez
a kívánságom.</p>
<p>Isten vele, konzul úr, köszönöm az idén tett szívességeit.
<span class="pagenum"><a name="Page_109" id=
"Page_109">-109-</a></span></p>
<p>A konzul elindul, de hamarosan visszafordul.</p>
<p>Igaz is, találkoztam egy emberrel a hajón, mikor észak felé
jöttünk…</p>
<p>A pappal?… Azt már elmondta.</p>
<p>Pap? Nem, lehetetlen.</p>
<p>Valami papról mesélt nekem.</p>
<p>Lehetséges, hogy pap lett volna. Én meséltem magának valamit?
Nem emlékszem.</p>
<p>A papról, meg a három fiáról.</p>
<p>Nem, azt a históriát nem én mondtam el. Talán a vőlegényétől
hallotta, ha jól sejtem, valami rémes történet lehet. Három fiú,
tehát három fattyú?</p>
<p>Nem, az Istenért konzul úr, ne nevettessen meg ilyesmivel!
jajgat Salvesen kisasszony.</p>
<p>Ó, maguk nők hogy játszanak velünk férfiakkal! mondja a konzul.
Találkoztam egy emberrel a hajón, akinek szintén volt erről mit
mesélni. Neki volt a legszenvedőbb, a legbánatosabb arca, amit
valaha láttam, ó, képzelheti, hogy milyen volt. Asszony tette
tönkre. Hogy hogyan? Nos, aszongya, folyton hazudott nekem, azt
mondta, hogy én vagyok az egyetlen. Végül aztán kiderült, hogy én
csak egy másiknak az utódja vagyok, aszongya. Én, Fredrik Coldevin,
olyan kíméletesen feleltem, amenyire csak tudtam: akkor sokat
kellett szenvedni, úgy-e? Ó igen, aszongya, rettentően szenvedtem.
Csak az vigasztalt, aszongya, hogy egy harmadiknak az elődje
vagyok. No de ilyet, mondom én, Fredrik Coldevin, hát az a nő
szerelmi korcsma volt? Korcsma? aszongya és gondolkozik. A lebúj
szót alkalmaznám inkább, aszongya. Valamennyien szerettük és
valamennyiünknek szállást adott.</p>
<p>Ezzel a konzul indulni készült. <span class="pagenum"><a name=
"Page_110" id="Page_110">-110-</a></span></p>
<p>Jó, hogy már megy, mondja Salvesen kisasszony, különben nem
tudnám, hogy mit csináljak. Hahaha, igazán rémes, mondta.</p>
<p>Nono.</p>
<p>Igen, nyíltan kimondom. Az embernek mindig félnie kell, ha maga
valamit el akar mondani, konzul úr.</p>
<p>Hát a vőlegénye?</p>
<p>A vőlegényem?</p>
<p>Gondoljon a háromgyerekes papra.</p>
<p>Hahaha, töbet már igazán nem beszélek magával.</p>
<p>Isten vele Salvesen kisasszony.</p>
<p>Isten vele. A viszontlátásra jövő évben!</p>
<p class="center">*</p>
<p>Az élet egyhangú és unalmas Segelfossban? Most már nem. Az már
régen volt. Holmengraa mindent megváltoztatott. Mind ez a sok
ember, a lovak, a kőművesek éneke, a robbanások zaja, a hajósok
dala… mindez zavarón és kellemetlenül hatott a holmseni birtokra.
Hát a városokban – gondolta bizonyára a hadnagy a maga
vigasztalására, nem lehet-e az ember előkelő nagy lárma közepette
is? Ime, az ő emberei és lovai nyüzsögnek most a földeken,
szénakaszálás van és aratás. Azelőtt büszke sereg volt ez, Martin
béres vezetésével, most úgy szólván teljesen eltűnnek az idegenek
hatalmas tömegében.</p>
<p>De ez is valami?</p>
<p>Coldevinék elutazását követő napon a hadnagy találkozik
Daverdanával és ezt mondja neki:</p>
<p>Befejezzük a felolvasó estéket. Többet nem olvasunk.
<span class="pagenum"><a name="Page_111" id=
"Page_111">-111-</a></span></p>
<p>Daverdanának elsápad az arca, megijed és dadogni kezd:</p>
<p>Tegnap este se feledkeztem meg róla; de a nagyságos asszony
elküldött a cipőkért.</p>
<p>Megelégedés szélesedik a hadnagy arcára, mikor így felel:</p>
<p>Én küldettelek. Egyelőre nem olvasunk többet.</p>
<p>Mikor a hadnagy továbbindult, Daverdana így szól:</p>
<p>Elmenjek?</p>
<p>Nem, feleli a férfi. Elmenni? Ügyes lány vagy, a kisasszony
hasznodat veheti.</p>
<p>A hadnagy jó szavának nagy értéke volt, Daverdana elpirul
örömében és belenyugszik a parancsba.</p>
<p>A hadnagy továbbmegy. Most aránylag minden elviselhető volt
neki, sok pénze volt, egész kis vagyont küldött Trondhjembe
kamatozni, most szabadabban mozoghatott s a gyűrűt nem húzta olyan
gyakran a balkezére, mint azelőtt. Most már elutazhatik Adelheid a
szülőföldjére, mire vár még?</p>
<p>Ó, tulajdonképpen nem is látta olyan szívesen, hogy Adelheid
elutazik, mindig kevésbé szeretetreméltóan és büszkébben jött meg
hazulról, Isten tudja mért; a hadnagy különben maga rég
megszakított minden összeköttetést feleségének családjával.
Adelheidnek részben megvolt a mentsége. Nem tábornok-e az ő apja,
akit a sors ezredesi rangban állított meg csak az által, hogy nem
volt többé Hannover? És nem annak az ezredesnek a lánya-e, aki őt
elevenen eltemette Norvégiában, itt északon, ahol halott
minden?</p>
<p>Azt gondoltam, mondja a hadnagy a feleségének… Willatz csak
kószál idehaza, már kezd udvariatlan <span class="pagenum"><a name=
"Page_112" id="Page_112">-112-</a></span> szavakat felszedni és
káromkodni, remélem belátja, hogy el kell küldenünk valahova?</p>
<p>Szeretném tudni, hogy ezeket az új szavakat nem Daverdanától,
vagy az öccsétől tanulja-e? feleli az asszony. Igazán nem
tudom.</p>
<p>Daverdanától? mondja a hadnagy ismét elégedetten. Á propos, a
házvezetőnő szabadon rendelkezhetik Daverdanával.</p>
<p>Ne szolgálja ki magát többé?</p>
<p>Nem. Hozzányúlt az ábécéhez.</p>
<p>Micsoda ábécéhez?</p>
<p>A gyerekéhez. Talán már nem emlékszik rá, de eltettem még
Willatz kicsikorából, ott lóg a szobámban és gyakran nézegetem.
Nagy, keménypapírra ragasztott ábécé, ahhoz nyúlt hozzá.</p>
<p>Először apró mosoly húzódott az asszony arcára és a hadnagy is
vele mosolygott, annyira elégedett volt.</p>
<p>Furcsa bogaram, mondta, ha Willatz elutazik, majd kérek emlékül
néhány apróságot. Arra gondoltam, hogy ha maga most Hannoverbe
készül, akkor magával vihetné a fiút.</p>
<p>Hát hova küldi Willatzot?</p>
<p>Maga túlságosan német ugyan… feleli próbálkozva a hadnagy, de…
nem gondolja, hogy Anglia lenne talán a legjobb? Harrow, ahol
Fredriknek vannak összeköttetései, persze Angliában.</p>
<p>Én pedig Hannoverbe utazzam?</p>
<p>Sajnos, kerülővel, Harrow-n át. De ha szép az idő, akkor ez az
út csak jól eshetik magának, kellemes felfrissülést jelenthet.
Magával kell vinnie cselédeit is.</p>
<p>Hirtelen mintha felébredt volna az asszonyban a gyanu, fel és
alá járkált a szobában, majd megállt az <span class=
"pagenum"><a name="Page_113" id="Page_113">-113-</a></span>
ablaknál és kinézett. Végül mosolygott, de ez nem volt igazi
mosoly.</p>
<p>Mit gondol?</p>
<p>Jól van, felelte az asszony.</p>
<p>Azonban, úgy látszik, mégse tetszik a dolog.</p>
<p>Feltételenül el kell utaznia Willatznak?</p>
<p>Egész idő alatt a parasztok kunyhói közt csatangol, amikor pedig
hazajön, örökösen zongorázik.</p>
<p>Hát nem szánhatná rá magát, hogy házitanítót fogadjon mellé?</p>
<p>Ha más mód nincs…</p>
<p>Nem utazom Hannoverbe.</p>
<p>Szünet.</p>
<p>Nem, nem, felelte a férfi.</p>
<p>Az asszony feléje fordul és így szól:</p>
<p>Ahá! Most már kezdem érteni!</p>
<p>Mit? A hadnagyot bosszantja a felesége gúnyos viselkedése; hát
nem úgy állt most előtte, mint a megtestesült előzékenység? Ki
akarta oktatni az értelmetlensége miatt, de jól tudta, hogy ez
teljesen kárbaveszett dolog lenne, és ezért hallgatott.</p>
<p>Gazda nélkül csinálta a számadást, mondta az asszony. Milyen
alattomos és ravasz dolog ez magától.</p>
<p>Miket beszél!</p>
<p>Igen, ezt gondolom.</p>
<p>Most már alattomos, meg ravasz vagyok? Ha maga örökké felsorolja
a hibáimat, azzal még nem leszek jobb. A hibáim… ó, már egészen
megszűnt az érdeklődésem irántuk.</p>
<p>És meg kell mondanom, feleli az asszony, hogy valamikor
réges-régen nem is hittem volna ezt magáról.</p>
<p>Ezt kár volt mondania, legalább is nem volt okos <span class=
"pagenum"><a name="Page_114" id="Page_114">-114-</a></span> dolog.
Nem látja, hogy ezzel árnyékot vet a saját ítélőképességére?</p>
<p>Ugyan, ostobaság, akkor gyerek voltam.</p>
<p>Gyerek? Jól emlékszik?</p>
<p>Gyerek voltam.</p>
<p>No most már teljes erővel dúlt a háború és az asszonynak esze
ágában sem volt kímélni őt, hanem erősen ágyúzott, sőt jókedvvel
folytatta a tüzelést. Magasan a homlokára húzta szemöldökét és
oldalról sandított az urára, félig lehúnyt szemmel… Ó milyen csípős
kedvében volt most.</p>
<p>Azzal akart megnyugtatni, hogy felmenti azt a lányt a személye
kiszolgálása alól. De én mégis utazzam el. Köszönöm.</p>
<p>A hadnagy kétségkívül sok furcsaságot hallott a feleségétől, de
ennél kellemesebb, sőt nyíltan szólva örvendetesebb dolgot még
alig. Azon volt, hogy közeledik az asszonyhoz és mond neki valamit,
biztosítja valamiről, Isten tudja miről; de ezt Adelheid nem várta
tőle és őt sem várta meg.</p>
<p>Köszönöm! mondta és kiment.</p>
<p>No hiszen még kicsikarhatta volna azt, hogy szóbaálljon vele,
azt mondhatta volna neki: egyáltalában nem akartam megnyugtatni,
nem is képzeltem, hogy e tekintetben megnyugtatásra van szüksége.
Egész nap nyomon követte, de az asszony irgalmatlan volt,
elkerülte, végül kiment Holmengraa munkásaihoz és azokat nézte.
Vacsoránál sem mondhatott neki semmit, mert ott volt Holmengraa,
amikor pedig az asszony visszavonult éjszakára, már késő volt.
Bizony jobban kellett volna sietnie.</p>
<p>Este kiment a hadnagy. Az asszony ablaka szokás <span class=
"pagenum"><a name="Page_115" id="Page_115">-115-</a></span> szerint
nyitva volt, hallotta felesége lépteit odabenn és hirtelen
sugallatra felszólt:</p>
<p>Bezárta már az ajtaját, Adelheid? csak azt akartam…</p>
<p>Igen. Már lefeküdtem, felelte az asszony.</p>
<p class="center">*</p>
<p>Reggel a hadnagy ismét kilovagolt. Coldevinék látogatásai alatt
abba kellett hagyni a lovaglásait és most jól esett megint
nyeregben ülni és onnan nézni végig a tengeren és szárazföldön. No
Ráró, eleget pihentél, bizsereghet a véred!</p>
<p>A hadnagy lefelé üget a főúton, pompásan megy, apró
tánclépésben. Hallja, amint nem messze tőle azt kiáltják: vigyázat!
A hadnagy tovább lovagol, nem olyan ember, aki megáll útközben,
egyáltalában, ki merhet utána kiáltani!</p>
<p>Hirtelen hatalmas csattanás hallatszik.</p>
<p>A következő pillanat csupa katasztrófa, a ló megbokrosodik,
felágaskodik, félreszökken, kibillenti lovasát az egyensúlyából, a
hadnagy lógva marad az egyik oldalon, a ló az út felé vágtat, a
föld dübörög a patái alatt, egyre messzebbre jut, házak és tanyák
előtt száguld el, már látni se lehet, lovasa mindjobban az oldalára
fordul, a nyereg lecsúszik, még csak néhány pillanat… és akkor!</p>
<p>Drága pillanat ez. A lovas egyik lába a ló hátán van, a másik a
hasa alatt, olyan mereven lóg, mint valami rúd, száguldás közben
egészen a ló oldalára kerül… Aztán felcsap a kezével a ló nyaka
felé, a sörényéhez, az acélos marok felnyúl a levegőbe és
megkapaszkodik. <span class="pagenum"><a name="Page_116" id=
"Page_116">-116-</a></span> Ugyanebben a pillanatban a nyereg
egészen a ló alá csúszik és Ráró megbénul, a következő ugrás már
sántítás, amely botlással végződik.</p>
<p>De még ez se elég! A ló felveti a szügyét, újra leesik,
föltápászkodik, megint elesik, prüszköl, reszkető nyakát a levegőbe
hányja. A hadnagynak végül sikerül kiszabadítania eltemetett lábát
és előrenyúlhat az állat fejéig, aztán lecsatolja a nyerget és
talpraállítja a lovát.</p>
<p>Hazafelé megint nyeregben ült és szokás szerint lépésben üget.
Találkozik emberekkel, akik feléje rohannak, a saját legénye,
Martin, idegen munkások és munkavezetők, valamennyien, maga
Holmengraa is, és önmagában keresi a hibát: ezek a robbanások, ez a
borzasztó robbantás! Igazán nem történt semmi baja? És a lónak?</p>
<p>A hadnagy látja, amint felesége lesiet a kastély irányából,
elébe akar lovagolni, hogy megrövidítse az útját, ezért nem áll meg
az aggódó emberek mellett, hanem csak kurtán felel nekik.</p>
<p>Megbokrosodott a lova? Hogyan… Leesett? kérdi az asszony
lihegve. Megütötte magát?</p>
<p>Nem estem le, feleli az ura.</p>
<p>Igazán nem? Hogyan történt? Hátha szerencsétlenség történt
volna? És nem ütötte meg magát?</p>
<p>Nem ütöttem meg magam, feleli a férfi.</p>
<p>Ó, hallotta az asszony hangján, hogy nyílván örül, amiért az ura
életben van, de bizonyosan arra gondol, hogy nem lovagolt elég
óvatosan, nem ügetett eléggé lépésben, úgy amint szokta!</p>
<p>És a ló? kérdezte az asszony. Azt hallom megijedt <span class=
"pagenum"><a name="Page_117" id="Page_117">-117-</a></span> a
robbantástól. Nem értem, nem fogta elég erősen a kantárt? Hiszen a
robbanás egyszerű dolog.</p>
<p>Persze, egyszerű dolog.</p>
<p>Úgy-e, a robbantás az semmi? Csak persze jól meg kell ülni a
lovat. Maga pedig régi lovas.</p>
<p>Á propos, mondja a hadnagy, mintha egészen más dolog jutna az
eszébe, mint amiről beszélnek, maga most vigyázzon egyideig, ne
lovagoljon a robbantó helyek közelében, gyakran megismétlődnek a
csattanások. A dinamitrobbantást értem.</p>
<p>Én nem félek a robbantásoktól, feleli az asszony. Még csak az
kellene! Megveregette a hadnagy lovát és annak mondta: Milyen buta
vagy! Mi lenne, ha háborúban volnál és nem tudnád elviselni a
dörrenéseket!</p>
<p>Megmondom azt is, mondja a hadnagy, hogy mához egy hétre Willatz
meg én Angliába utazunk. Gondoskodjék róla, hogy addig rendben
legyen a gyerek holmija.</p>
<p>Nem volt oka arra, hogy nagy hűhót csináljon Adelheiddel, nem
volt rá szükség, meg nem is kívánta.</p>
<p>Este beült a szobájába és patience-ot rakott, mint valami öreg
hölgy. Daverdana már nem olvasott fel neki többé, tehát ezt
pótolnia kellett valamivel, patience-szal, valami kézijátékkal,
ártatlan női foglalatossággal. Reggel megint kilovagolt, várt egy
vagy két durranást, de csönd fogadta, hallotta, hogy a kőművesek
énekelnek lent az új rakodópart kövein, az volt az egész zaj. Ez
pedig nem volt ínyére és mikor ez néhány napon át így folytatódott,
változatosságra vágyott. Hiszen durrogattak egész nap, de mikor a
hadnagy kilovagolt, egyszerre minden elcsendesedett. Valaki
biztosan őrt állt. És a legfurcsább az volt, hogy már akkor
kezdődött <span class="pagenum"><a name="Page_118" id=
"Page_118">-118-</a></span> a csönd, amikor ő parancsot adott a
nyergelésre, nem pedig akkor, amikor már lefelé lovagolt a dombon.
Hogy lehessen ezt megérteni?</p>
<p>Egy délelőtt nyitott ablakában áll és látja, amint az
aknamunkások fúrnak odalent. Látja, amint egyre mélyebbre fúrnak,
egyre hosszabb fúrókat alkalmaznak, végül teljesen elkészülnek.
Szándékosan rakosgatott odahaza, hogy éppen ezt a nagy robbanást
hallja közelről, most aztán parancsot ad, hogy nyergeljék meg a
lovát. Eközben a munka továbbfolyik, a lyukat bővítik és ezalatt az
emberek folyton a kastély felé figyelnek, végül egyikük a karjával
int a többinek. Nyilván telegráfnak kell lennie itt valahol, a
hadnagy kihajol az ablakon és végigkutatja a házat. Mi az? Adelheid
egyik ablakában egy kendő, fehér zsebkendő lóg. A napon lóg, talán
szárítás végett, a szél csöndben lengeti.</p>
<p>A hadnagy kimegy, alaposan megvizsgálja a nyerget, a kantárt, a
nyeregszíjat egy lyukkal szorosabbra csatolja, aztán felül a lóra.
Útközben még egyszer felnéz a zsebkendőre, az még mindig ott lóg.
Adelheid talán megállapodott Holmengraaval abban, hogy az ura,
Willatz Holmsen lóra ülhessen és kíméljék meg a robbanások zajától.
Talán mert fél attól, ami esetleg gyorsabb, mint lépésben való
lovaglás?</p>
<p>A hadnagy lefelé lovagol az úton, észreveszi, hogy minden készen
van a robbantásra, de az emberek most egyszerre mással
foglalatoskodnak. Egyenesen hozzájuk üget és kiadja a
parancsot:</p>
<p>Tűz!</p>
<p>Ó, a hadnagy úrral egyáltalán nem lehet packázni! <span class=
"pagenum"><a name="Page_119" id="Page_119">-119-</a></span> A
munkások közelednek az aknához, odasiet a munkavezető és
megkérdi:</p>
<p>Robbantsanak?</p>
<p>Igen.</p>
<p>Azt gondoltuk, hogy… a ló nem tűri a durranást.</p>
<p>Majd hozzászokik.</p>
<p>Mereven és makacsul ül a hadnagy a nyeregben és tudja, hogy ez
ostoba módja annak, hogy az ember hozzászoktassa a lovát a lövés
zajához; de mégis ott marad.</p>
<p>Vigyázat! kiáltják a mukások.</p>
<p>Igen, de a hadnagy úrnak semmiesetre se szabad itt maradnia,
mondja a munkavezető.</p>
<p>Hiszen maga is itt van.</p>
<p>Az más, én el tudok szaladni.</p>
<p>Talán mi is tudunk, feleli a hadnagy mosolyogva.</p>
<p>Meggyujtják a kanócot és a munkások védelembe helyezkednek.</p>
<p>A ló a füst felé szimatol és nyugtalankodik. Sejti, hogy
történni fog valami, a hadnagy az ostorral csillapítgatja és beszél
hozzá. Ennyi néző előtt talán nyugodtabbnak igyekszik látszani,
mint amilyen valósággal, csak annyit lehet észrevenni, hogy
sarkantyúját a ló hasának szorítja, mintha ez meg tudná menteni.
Aztán újra meg újra símogatja és beszél hozzá.</p>
<p>De még nem fejezte be, mikor felcsattan a robbanás. A következő
pillanat olyan volt, mint az élmények villáma: a ló felpattant a
földről, félrevetette magát és hatalmas ugrásokkal rohant tova a
köves talajon. Ez alkalommal azonban a lovas úgy ült rajta, mintha
sohasem akarna lekerülni róla. Hiába fickándozott az állat, most
már jobban ment, keményen száguldott az út felé, <span class=
"pagenum"><a name="Page_120" id="Page_120">-120-</a></span> de
szabályszerűen, fékezetten; mikor a nagy út sarkához értek, magától
lassította járását, egyre jobban és teljes épségben jutottak fel az
útra. Aztán elvágtatott jobbra a falu felé és eltűnt a
porfelhőben.</p>
<p class="center">*</p>
<p>Vasárnap van.</p>
<p>A kis Willatz végigjárja a parasztházakat és elbúcsuzik
pajtásaitól, ezalatt persze learat minden tiszteletet és
nagyrabecsülést, hiszen Angolországba megy, ki a nagyvilágba és nem
tér többé vissza. Szegény Gottfred bizonyosan nem tartozott a
mindennapi társaságához, de róla se feledkezik meg, két apróságot
ad neki, aminek a szegény Gottfred évek multával majd hasznát
veheti: egy kakast, amin sípolni lehet, aztán meg Adelheid
nagyságos asszony egyik fésüjét, melynek hiányzik néhány foga.</p>
<p>Aztán Lars Manuelsenék házába megy. Kereken járó lovat visz
Juliusnak, meg egy dobozt tele különböző ritkasággal. Julius
belenéz a dobozba és így szól:</p>
<p>A kakas nincs itt?</p>
<p>Gottfred kapta a kakast.</p>
<p>Ő kapta? Akkor biztosan ő kapta a festékesdobozt is?</p>
<p>Nem, azt a papának adtam. Ő kérte el tőlem.</p>
<p>Miket kérdezel te? mondja Julius anyja. És még csak meg se
köszönöd, amit kaptál! Mondtam már sokszor és most is mondom, az
vagy, ami voltál: ostoba.</p>
<p>Julius megköszöni az ajándékot, Willatz pedig szégyenli magát,
hogy olyan csekély ajándékok.</p>
<p>Erre Julius anyja levesz a tetőgerendáról egy levelet
<span class="pagenum"><a name="Page_121" id=
"Page_121">-121-</a></span> és arra kéri Willatzot, hogy olvassa
fel, tőle jött, Larstól, aki a szemináriumban van. Az öreg Lars
Manuelsen ott fekszik az ágyon és alszik, hiszen vasárnap van, de a
felesége őt is felébreszti, mert most végre meghallja, hogy mit ír
a fia.</p>
<p>Kedves szüleim! kezdi Willatz.</p>
<p>Mikor írta? kérdi Lars.</p>
<p>Willatz elolvassa a dátumot.</p>
<p>No. Akkor egy hónapig volt úton.</p>
<p>Most már egy egész hete fekszik fent a gerendán, mondja az
asszony.</p>
<p>A levél a Tromsöbe való útról szól, meg a városról, aztán az
ottani életről, a házakról, a kikötőben levő hajókról, az uccákon
nyüzsgő sokezer emberről, hosszú levél volt, olvasható iskolai
írással. Ami az ennivalót illeti, mindennap kap enni, csak kevés a
vasajkenyér, mert a többi szeminarista mindig elveszi tőle, ez
pedig bűn; de ő, „a fiatok“ bízik az Úrban.</p>
<p>No, csak én lennék ott! jegyzi meg Lars az ágyból.</p>
<p>Mit tennél akkor? kérdi az asszony.</p>
<p>Nem hallod, hogy agyonéheztetik?</p>
<p>Aztán a levél a tanulásról szól, hogy rettentő sok könyv van,
minden fajtájú, meg hogy a tanterem nagyobb, mint az itthoni
templom, azonkívül pedig van egy ház, ahol csak ugrálnak, meg
játszanak a test gyakorlása kedvéért. Egyébként minden jól megy,
„fiatoknak“ szilárd a hite, amit senkise vehet el tőle. Végül
szívélyesen üdvözöl mindenkit odahaza, különösen pedig Daverdanát,
aki a hadnagyéknál szolgál.</p>
<p>Mikor Willatz hazafelé indul, Julius kikíséri, ennek a kettőnek
sok a beszélnivalója egymással, de Willatz szomorú, nyomott
hangulatban van. <span class="pagenum"><a name="Page_122" id=
"Page_122">-122-</a></span></p>
<p>Aztán írj nekem, mondja Julius.</p>
<p>Igen, csakhogy nem tudod elolvasni.</p>
<p>Dehogy nem, ha nyomtatott betűkkel írod.</p>
<p>Willatz megígéri ezt.</p>
<p>Igen, de aztán igazán tedd meg.</p>
<p>Milyen rongyos labda fekszik ott? kérdi Willatz.</p>
<p>Labda? Persze, az amit mi vesztettünk el. Megint mentem és
megkerestem, de addigra elrohadt. Nézd csak meg, milyen rohadt
volt.</p>
<div class="chapter">
<h2>10.</h2>
</div>
<p>Igy múlik el az ősz.</p>
<p>Holmengraa alaposan megdolgoztatja az embereit és tető alá hozza
a házát, most már csak az asztalosok, meg a mázolók dolgoznak a
nagy épületben. Ugyancsak elkészült a rakodópart lent a tengernél
és most hatalmas raktárépületet akarnak berendezni, még mindig
fúrnak, robbantanak; mindennap egy gránittömb esik áldozatul.</p>
<p>De nehéz a sok munkásnak elegendő élelmiszert szerezni és egy
napon, mikor a hadnagy már visszatért Angliából, Holmengraa
felkeresi és udvariasan, barátságosan megkérdezi, nincs-e kifogása
az ellen, ha egy kereskedő szatócsüzletet nyit odalent a tengernél.
Neki nagyon a szívén fekszik az, hogy egy ilyen szatócsüzlet
kerüljön ide, ötven munkása hetenként hosszú utat kénytelen
megtenni ennivalóért, dohányért, kávéért és ruhaféléért; ezzel sok
idő megy veszendőbe és néhánya legtöbbször részegen kerül vissza az
ilyen utakról.</p>
<p>A hadnagy szívesebben látta volna, ha ez a sok <span class=
"pagenum"><a name="Page_123" id="Page_123">-123-</a></span> idegen
végleg itthagyja Segefoss-t, de Holmengraanak olyan sajátságos
ellenállhatatlan modora volt, amellyel mindent el tudott érni és a
hadnagy már szinte megszokta, hogy minden kívánságára igent kell
mondania.</p>
<p>Ha már most, felelte, az ön építkezése befejeződött, és a
munkásai elutaztak, akkor miből él meg az a kereskedő?</p>
<p>Bizonyosan úgy lesz, mondta Holmengraa, hogy akkor kevesebb
árura lesz szükség, erre gondoltam is. Viszont én még hosszú ideig
akarok itt építeni, ugyanezzel a munkáslétszámmal.</p>
<p>Hát most mit akar építeni?</p>
<p>Malomüzemet, mint már említettem a hadnagy úrnak.</p>
<p>És aztán?</p>
<p>Utat a malomhoz.</p>
<p>Tehát ez az első. Azonkívül?</p>
<p>Azonkívül sok emberre lesz szükségem üzemeim megindításához és
folytatásához. Azok pedig családos emberek lesznek és végül többen
maradnak itt, mintsem hittük volna.</p>
<p>Utóvégre még várost alapít itt, mondja a hadnagy.</p>
<p>Igaz, hogy meglehetős nyugtalanságot okoztam az ön birtokán, de
várost mégse hozok a nyakára. Egyébként nem vette még észre hadnagy
úr, hogy ez a hely milyen alkalmas nagy forgalomra és
tevékenységre? Tiszta part, jó kikötő, nagy fák az erdőben, folyó,
vízesés, sűrű lakosságú környék, szántóföldek, rétek, óriási
legelők…</p>
<p>Mindezt a nagyapámnak kellett volna hallania, az nagyon
vállalkozó kedvű ember volt. Ami pedig a boltot illeti, hol
állítaná fel azt? <span class="pagenum"><a name="Page_124" id=
"Page_124">-124-</a></span></p>
<p>A tengernél, az én kis telkemen.</p>
<p>A hadnagy felpillant:</p>
<p>Éntőlem kérdezi, hogy építhet-e a saját telkén?</p>
<p>Holmengraa udvariasan meghajol és így felel:</p>
<p>Őszintén szólva, nem mertem csakúgy egyszerűen… Azonkívül pedig
nem tudtam, nincs-e önnek kifogása a tervem ellen, mert ha van,
akkor az bizonyosan olyan alapos kifogás, hogy el kellene ejtenem a
tervet.</p>
<p>Nincs kifogásom ellene.</p>
<p>Köszönöm.</p>
<p>És… most jut eszembe… hiszen ön nagy raktárt akar építeni
odalent, így szüksége lehet arra a helyre, a boltot tehát
felállíthatja mellette, az én telkemen. Hiszen úgy sincs más
odalent, csak kavics.</p>
<p>Hálás vagyok, amiért így intézte el a dolgot, hadnagy úr. Évi
járulékot ajánlanánk fel a telekért. Különben is nagyon előrelátó
ötlet, hogy házakat építtet a birtoka peremén…</p>
<p>Tetszik önnek itt? Javult-e az egészsége?</p>
<p>Ezer köszönet. Ez a nyár valóságos áldás volt nekem.</p>
<p>Ennek nagyon örülök, mondja a hadnagy…</p>
<p>Holmengraa mindent elintézett, bőkezüen és megértően járt el,
kő- és faépületeket építtetett. Bizony most már nem hordta a prémet
és vastag hasat se kellett magára kötnie ahhoz, hogy imponáljon.
Sőt. Most már az aranyláncot is szégyelte, ha Holmsenék asztalánál
ült, rágombolta a kabátját. Nem, most a teli pénzszekrényével
keltett tiszteletet szombat esténként, mikor a béreket fizette.
Voltak, akik már nyíltan elismerték <span class="pagenum"><a name=
"Page_125" id="Page_125">-125-</a></span> hogy derék ember és ez
még jobban növelte tekintélyét.</p>
<p>És múlik az idő, a bolt, és előtte a hajóhíd elkészült és a
kereskedő megérkezett árujával. Egy partmenti paraszt volt az,
Pernek hívták és P. Jensennek írta magát, ha volt valaki, aki írt
helyette, mert ő maga nem értett a betűvetéshez. Tudatlan, együgyű
ember volt, egy tekintetben azonban kiváló; abban a gondosságban,
amellyel egyik rézshillinget a másik után kaparta össze és tartotta
kézben. Kielégített minden igényt, óvatosan kereskedett, csak olyan
árut tartott, amit a munkások használtak, egyáltalában nem ugrott
magasabbra, mint ahonnan megint talpraeshetett. „Boltos Per“-nek
nevezték az emberek; vastag, vörös fickó volt, közönséges
parasztarcú és villámgyors tekintetű. Háziszövésű ruhát viselt, a
külseje egyszerű volt, de mindenkit távoltartott magától, még a
feleségét meg a gyerekeit is, csak egy dolog érdekelte az életben,
a rézshillingek, a kereset. Ez volt az életfelfogása, a hite, ez
foglalta le minden gondolatát és még mikor a rőföt, vagy a mérleget
használta, akkor is megeshetett olykor, hogy ujjaival egy kis
előnyt szerzett magának. Gyereket nem szívesen küldtek a boltjába
és ha nem lehetett elkerülni, előre figyelmeztették a kicsinyeket,
hogy a szemüket tartsák nyitva.</p>
<p>Holmengraa Ytterleiából hozta magával ezt az embert, mert
feleségének távoli rokona volt. Holmeengraa különben csak a helyet
jelölte ki neki, egyébként semmi köze se volt a boltjához vagy az
üzletéhez; a szatócsüzletek nem tartoztak ő rá.</p>
<p>Azt hallom, Per, mondta Holmengraa, hogy az emberek nem igen
bíznak benned. <span class="pagenum"><a name="Page_126" id=
"Page_126">-126-</a></span></p>
<p>Nem? mondta Per.</p>
<p>Nem. Nagyon meg kell nézni az ujjaidat, ha eleget akarnak kapni
a pénzükért és panaszkodnak a rőfödre.</p>
<p>Itt a rőf! mondta Per.</p>
<p>Holmengraa megvizsgálta, aztán megint letette és így szólt:</p>
<p>Az emberek panaszkodnak a felügyelőknél. A sagvikai Bertelnek
van egy fia, Gottfred a neve.</p>
<p>Az mindennap erre kószál.</p>
<p>Bertel hozzád küldte kávéért. A zsebkendőjébe kapta a kávét és
úgy ment haza. Igaz ez?</p>
<p>Igen, negyedfont kávét.</p>
<p>De Bertelnek megint ide kellett jönnie és utána kellett méretnie
a kávét.</p>
<p>Úgy van, amint mondom, feleli Per, miért nem vesznek félfont
kávét negyedfont helyett.</p>
<p>De a negyednek nem szabad kevesebbnek lennie negyedfontnál.</p>
<p>De hát mennyi kávé lehet egy negyedfontban? nem tudná
megmondani, kérdi Per. Hiszen negyedfont kávéról beszélni se
érdemes, ha zsebkendőbe kerül, alig nagyobb a szememnél.</p>
<p>Túlkevés kávét kapott, szűken mérted.</p>
<p>Az is lehet, hogy lyukas volt a zsebkendője. Mit tudom én. Adtam
még rá egy kicsit, de csak saját jószántamból.</p>
<p>Holmengraa ezt mondta:</p>
<p>Ne adj okot az embereknek arra, hogy panaszuk legyen rád,
Per.</p>
<p>Később is gyakran megismétlődött, hogy Holmengraanak kérdőre
kellett vonni a boltost, de ez keveset <span class=
"pagenum"><a name="Page_127" id="Page_127">-127-</a></span>
használt, a derék boltos Pernek nagyon nehéz volt megváltoznia és
az emberek sohase tudtak megbízni benne. Egyébként ő volt az
egyetlen, akihez menni lehetett és ha az ember jól vigyázott és
nyitva tartotta a szemét, mégis egészen jól lehetett vásárolni
nála. Ó, ez a kómikus, ostoba boltos Per bizonyosan azt hitte, ezer
évig él, azért volt olyan kapzsi, hogy semmisem volt elég neki.</p>
<p>Ajánlatot kaptam egy P. Jensen nevű egyéntől, aki odalent a
tengernél szatócsüzletet folytat, mondta a hadnagy
Holmengraanak.</p>
<p>Milyen mérföldes távolságra volt tőle egy P. Jensen, milyen
pompásan értett ahhoz, hogy egy P. Jensent semmiségnek tüntesse
fel. Ez nem ártott, ellenkezőleg ez volt az egyedüli helyes mód,
különösen, mert Adelheid is jelen volt és hallgatta.</p>
<p>A boltos Per, felelte Holmengraa. Önhöz fordult?… Holmengraa a
legnagyobb mértékben csodálkozott.</p>
<p>Irásban. Tánctermet akar nyitni, táncbódét, vagy ilyesmit.</p>
<p>Nahát az a boltos Per! tört ki Holmengraa és a fejét rázta.</p>
<p>Igy valami mellékkeresethez juthatna, ameddig sok a munkás,
írja.</p>
<p>Hm. A hadnagy úr persze nem…</p>
<p>Nem, csakugyan nem válaszoltam neki, mondja a hadnagy és olyan
közömbösen mosolyog, mintha egy P. Jensen nem lenne több holmi
légynél.</p>
<p>Persze, hogy nem. Ha megengedi, majd megmosom a fejét annak a jó
boltos Pernek. Ó, bizonyosan nagy bakot lőttem, mikor ezt az embert
idehoztam. Úgy áll a dolog, hogy feleségül vette egyik rokonomat,
távoli <span class="pagenum"><a name="Page_128" id=
"Page_128">-128-</a></span> rokonomat, valami féltestvért, vagy
micsodát. Különben eszemágába se jutott volna őt választani. De
most igyekeznem kell megszabadulni ettől az embertől.</p>
<p>A hadnagy nagyon közömbösen hallgatta ezt, talán nem is
hallotta, csak ült a vacsoránál, befejezte az evést, gondolkozott,
és néha pislantott a szemével.</p>
<p>Adelheid asszony udvariasságból megkérdezi.</p>
<p>Van neki családja?</p>
<p>Igen, meglehetősen nagy családja van, fiai, meg lányai.</p>
<p>És talán nincs jó vagyoni viszonyok közt?</p>
<p>Sőt, egészen jómódú ember.</p>
<p>Étkezés után a hadnagy felmegy a szobájába.</p>
<p>Ó, a kis Willatz, a vadóc, már nincs itt, és senkise jön most
hozzá furcsa gyerekkérdésekkel, senkise énekel. A zongora hallgat a
szobában.</p>
<p>De Willatznak jól megy sora Angliában, finom és jó dolgokat
tanul, azt írja, hogy már megtanult úszni, bokszolni, és hogy
iskolába jár. Willatznak ezek a levelei voltak az apja öröme,
azelőtt sohase várta olyan izgatottan a postát, mint most.
Willatzcal elutazás előtt megállapodtak abban, hogy a leveleket
mindig az édesanyjának címezi, hogy az olvashassa először s az
asszonyban mindannyiszor volt annyi jóság, hogy először azt a
levelet bontotta fel és felolvasta az urának, aki hálás volt neki
ezért.</p>
<p>S hogy ne fárassza mindig, egyszer a házvezetőnővel küldte fel
az összes leveleket a nagyságos asszonynak, de Adelheid azonnal
érte küldött:</p>
<p>Nem vette észre, hogy Willatztól is van levele közte.</p>
<p>Igen, Willatztól, köszönöm. <span class="pagenum"><a name=
"Page_129" id="Page_129">-129-</a></span></p>
<p>A fiú arról írt, hogy tanul angolul is, már olvasni is tud,
pedig sok közte az idegen szó és mindent latin betűkkel nyomtatnak.
Néha-néha hazavágyódik a kedves mamája után, mert bizony az angol
nyelvben negyvenezer szó van és ő attól fél, hogy ezeket sohase
fogja megtanulni. Itt Angliában nincs hó, mégis hideg van és fagy,
ő pedig nyitott ablaknál alszik, hogy megedződjék. Kapott egy új
tánctanítót, mert a réginek kibicsaklott a lába, és Mr. Xavier
Moore azt is mondja, hogy nem volt elég finom. Végül, a mama adja
át üdvözletét a papának és juttassa eszébe, hogy milyen élvezetes
volt az angliai utazás.</p>
<p>Ezer köszönet. Hm.</p>
<p>Mikor a hadnagy ki akart menni, az asszony visszatartotta s így
szólt:</p>
<p>Most már másodszor emlékezteti magát az angliai útra.</p>
<p>Igen. Hiszen akkor sok újat, csodálatost látott.</p>
<p>Én pedig akkor nem akartam elmenni.</p>
<p>Sajnálja? kérdi az ura meghökkenve.</p>
<p>Igen, mondta az asszony és az ablakhoz ment.</p>
<p>Szünet.</p>
<p>Az asszony így folytatta:</p>
<p>Ha most megint arra kérném… ha arra kérném… nem bírom ki, idegen
emberek közt van egyedül. Ki az a Mr. Moore? kérdi az asszony és
megfordul.</p>
<p>Efelől nyugodt lehet, de…</p>
<p>Az ablakot kinyitják éjszakára… és meg is bolondítják, ostobaság
negyvenezer szóra megtanítani, ezer is elég.</p>
<p>Azt hiszem, igaza van.</p>
<p>Hannoverbe nem szívesen mennék, de őhozzá igen. <span class=
"pagenum"><a name="Page_130" id="Page_130">-130-</a></span>
Mindennap megbántam, amióta a gyerek távol van. Haza egyáltalán nem
kívánkozom…</p>
<p>Ó, ha tél nem volna… kezdte a férfi.</p>
<p>Akkor megengedné, hogy elutazzam?</p>
<p>A legnagyobb örömmel. Illetőleg ne értsen félre, azt akarom
ezzel mondani, hogy magától értetődően, ha maga úgy kívánja…</p>
<p>Köszönöm, Willatz. Akkor utazom. Nagyon örülök.</p>
<p>Ó, most akár az ujja köré csavarhatta feleségét a hadnagy, a
karjába kaphatta volna, hogy kivigye a szobából, be a másikba, az
asszony csak belekapaszkodott volna, nem törődve azzal, ha az ura
bele is üti az ajtófélfába. A férfi talán kitörő érzéseket várt és
lesben állt.</p>
<p>No, én csak itt állok és tartóztatom magát abban, hogy a többi
levelét elolvashassa, mondta a hadnagy, aztán meghajolt, hogy
kimenjen.</p>
<p>Willatz!</p>
<p>Csak ki akarok menni, hogy rendbe hozzam a kocsit. Talán azonnal
utazik?</p>
<p>Igen, köszönöm. De Willatz… mondta az asszony és közvetlenül
eléje lépett; most alázatos volt és lehajtotta a fejét. Amikor
megint felvetette a szemét és az ura arcába nézett, megértette,
hogy milyen hiábavaló minden és hogy már késő. Ebben a makacs,
kemény koponyában szilárd volt az elhatározás. Nem, semmi!
mondta.</p>
<p>Most aztán az ura látott hozzá. Végre az ő kezében volt mindaz a
hatalom, amellyel éveken át az asszony rendelkezett. Most aztán ő
látott hozzá:</p>
<p>Nincs is semmi, Adelheid, semmi afféle többet.</p>
<p>Vajjon nem használta-e ki túlkorán a diadalát? <span class=
"pagenum"><a name="Page_131" id="Page_131">-131-</a></span> Jobban
kellett volna ismerni Adelheidot, az asszony nem borult le előtte,
és nem verte fejét a földbe. Ellenkezőleg. Rögtön kiegyenesedett és
a legnagyobb önuralommal így szólt:</p>
<p>Afféle? Én csak egy bundáról akartam megkérdezni, egy kis
bundáról Willatz számára. Hogy szabad-e megvennem?</p>
<p>Szünet.</p>
<p>Persze, felelte a hadnagy, és köszönöm, hogy eszembe juttatta.
Ha Angliában az a divat, hogy a gyerekek is bundában járnak…</p>
<p>Nem, talán nem. Nem tudom. Különben mindegy.</p>
<p>Nincs kifogásom ellene. Érdeklődjék. Mindenesetre becsületére
válik az anyai gondosságának.</p>
<p>Úgy látszott, mintha az asszony szemében az egész utazás egyre
közömbösebbé vált volna. A csomagolás, a kocsizás, minden, talán
csak azért ötlött az eszébe, hogy az urát szelidebb kedvre hangolja
és alkalmat adjon neki arra, hogy ingadozó, szeszélyes természete
iránt valamivel elnézőbb legyen. Nem lehetetlen, hogy az utolsó
pillanatban még az egész angliai utazásról is, amely ilyen hirtelen
jött létre, lemondott volna, ha nincs ott Holmengraa, aki
bátorságot és kedvet öntött belé. Holmengraa így szólt az
asztalnál:</p>
<p>Nekem is utaznom kell. Már várnak a gyerekeim.</p>
<p>De önnek sokkal hosszabb az útja, ugy-e?</p>
<p>Mexikóig. Föl a Cordillerákba.</p>
<p>Ó, ha elkísérhetne Angliáig.</p>
<p>Azt nagy tisztességnek tartanám.</p>
<p>Az asszony meg a hadnagy ránéznek.</p>
<p>Jól értettem? Mikor utazhatik? kérdi az asszony. <span class=
"pagenum"><a name="Page_132" id="Page_132">-132-</a></span></p>
<p>Amikor parancsolja, nagyságos asszonyom, feleli Holmengraa
meghajolva.</p>
<p>No de ilyet!… kiáltja az asszony meglepetten. Azonnal
utazhatik?</p>
<p>Akár egy-két óra múlva is.</p>
<p>Milyen pompás találkozása a véletlennek.</p>
<p>Mindent megteszek, ami tőlem telik, hogy a szolgálatára
lehessek, asszonyom.</p>
<p>A hadnagy megkérdi: És magukra hagyhatja az embereit?</p>
<p>Ezt előbb-utóbb úgy se lehet elkerülni. És különben is itt
maradnak a felügyelőim.</p>
<p>De ha jól értettem, a gyerekei tavaszig nem jöhetnek ide?</p>
<p>Nem is akarom őket tavaszig idehozni. De sok az elintézni és
elrendezni valóm Mexikóban. No nem olyan túlsok persze, de azért
akad egy és más, minden fölös időmre szükségem van, néhány üzemet
kell eladnom, néhány üzemet meg egy kis földet. Nem nagy dolog az
egész, de jó időbe telik, amíg mindent rendbe hozok.</p>
<p>Hát, ha nem kerül nagy áldozatába, hogy elkísér Angliáig, én
nagyon hálás lennék, mondja az asszony őszintén.</p>
<p>A hadnagy bólint és beleegyezik:</p>
<p>De nem fogja az utazását elsietni a feleségem kedvéért?</p>
<p>Egyáltalán nem.</p>
<p>Máskülönben csak hónapok mulva utazott volna?</p>
<p>Eredetileg az volt a szándékom. De azt írják a gyerekeim, hogy
már várnak rám.</p>
<p>Úgy látszik, Adelheid, mondta a hadnagy, hogy kitünő
<span class="pagenum"><a name="Page_133" id=
"Page_133">-133-</a></span> dolog lesz, ha ilyen tapasztalt,
hozzáértő utitársa van, mint Holmengraa úr. Igy aztán nem lesz
semmi baj.</p>
<p>Nem, nem lesz semmi baj.</p>
<p class="center">*</p>
<p>Míg Adelheid asszony oda volt, a hadnagy – úgy látszik –
egyáltalában nem nélkülözte. Ellenkezőleg, kívül-belül frissebbnek,
no meg tevékenyebbnek tetszett, mint azelőtt. Érdemes elnézni!
mondta Salvesen kisasszony, a házvezetőnő. Most lóháton meg gyalog
lehetett látni, mindenfelé, járt a béreseknél, dolga akadt a
szomszédoknál, személyesen adott utasításokat, hogy milyen tűzifát
döntsenek ki az idén az erdőben; ezt már évek óta nem cselekedte
meg; sőt már a tanyán is rendbehozatott tavaszra minden földmívelő
szerszámot. Mit akart azzal, hogy felgombolt egyenruhában járt,
hüvelykujját a mellényzsebébe dugta és maga elé dudorászott? Talán
ő maga is csodálkozott egy kicsit az aktivitásán, talán valami
nyomás alól szabadult fel? Nemcsak a szolvens arckifejezése tette,
már azóta, hogy pénzt érzett a zsebében, most egyébként is
szabadabban viselkedett; kevésbé hajlottan járt és nem töprengett
folyton az út pora fölött.</p>
<p>Este pedig nem feküdt a díványon, mint egy basa és nem oltatott
Daverdanával apróbb izgalmakat a szívébe a túlsó fal mellől nem… se
tenger, se hullámverés. Az is csak tévedés volt, mikor egy este a
feljárónál a vöröshajú lánnyal találkozott. A lány a falnál állt, a
hadnagy köpenye pedig ott lógott és az úr azt hitte, hogy a lány a
köpeny. Mi? Te vagy az, gyermek? Nagyon sötét van itt… Aztán
felment a szobájába <span class="pagenum"><a name="Page_134" id=
"Page_134">-134-</a></span> és remegő kézzel felhajtott egy pohár
üdítő vizet. Miután néhányszor körülsétálta a szobát, hozzáfogott
örökös patienceához.</p>
<p>De jóval újév után, amikor már hazatért a felesége, talán
visszaesett a régi töprengő, nyomott hangulatba? Szó sincs róla. Ha
egyszer belekezdett a dudorászásba, most már nem tudott egykönnyen
leszokni róla. Még néhány hónapig folytatta, mintha nem esnék
nehezére, sőt az asszony visszaérkezése után még többet dudolt. Ez
az ember mindent alaposan csinált. Talán a tanyai embereket akarta
ezzel megtéveszteni?</p>
<p>Maga dudorászik? mondta Adelheid asszony.</p>
<p>Sajnálom, hogy meghallotta, felelte ő. Rossz szokás. Majd
igyekszem leküzdeni.</p>
<p>Ugyan miért?</p>
<p>Azért, mert helyesebb, ha maga énekel, hiszen maga tud, én meg
jobban teszem, ha hallgatok.</p>
<p>Nem is énekel rosszúl.</p>
<p>Olyan kizárólag csak a magam használatára dudolok, hogy
valósággal megrémültem, amiért maga meghallotta.</p>
<p>Jó, ha valaki dalol itt a házban.</p>
<p>Amióta Willatz elutazott, felelte a hadnagy, maga volt az
egyetlen, Adelheid. De maga hallgat.</p>
<p>Igen. Mit szóljak?</p>
<p>Rövid szünet után az asszony megint elkezdte:</p>
<p>Az úton sok érdekes házaspárt láttam. Különös házaspárokat.</p>
<p>Úgy?</p>
<p>Igen. Furcsa volt.</p>
<p>Kíváncsivá tesz.</p>
<p>Csakugyan? Házastársak voltak. Egyik nap összemosolyogtak
<span class="pagenum"><a name="Page_135" id=
"Page_135">-135-</a></span> és intettek egymásnak, olyan teljes
volt köztük az összhang, csókolóztak, beszélgettek és jóéjszakát
kívántak egymásnak.</p>
<p>És másnap?</p>
<p>Másnap is úgy tettek.</p>
<p>Csodálatos. Miféle házastársak voltak azok?</p>
<p>Valamennyi ilyen volt.</p>
<p>Szünet.</p>
<p>A hadnagy annyira meglepődött, hogy úgy érezte, mintha megint a
lova oldalán lógna.</p>
<p>Adelheid asszony folytatta:</p>
<p>Nekem ez tünt fel útközben. Ezerszer köszönöm magának, Willatz,
amért módott adott arra, hogy ezt láthassam.</p>
<p>A hadnagy meghajolt és azt mondta:</p>
<p>És aztán?</p>
<p>Semmi, felelte az asszony. Házastársak voltak, szerették egymást
és boldogok voltak.</p>
<p>Hm. Ha jól értem, Adelheid, akkor nekem kellene ezektől a
házastársaktól tanulnom?</p>
<p>Úgy gondoltam, hogy magának, meg nekem; mind a ketten
tanulhatnánk tőlük valamit. Nem tudom.</p>
<p>Bocsásson meg, amiért egy pillanatra elfoglalom ezt a kis
széket, mondta a hadnagy és leült. Nem mintha leszámolást akarnék
rendezni, de komolyan kívánatosnak tartaná, hogy egy kicsit másként
legyünk egymással?</p>
<p>Ezt nem ma kívántam először, hát nem emlékszik? De mindig
visszautasítottak.</p>
<p>Az nem volt helyes.</p>
<p>Nem, szomorúbb dolog nem is lehetett volna, <span class=
"pagenum"><a name="Page_136" id="Page_136">-136-</a></span> mondta
az asszony könnyes szemmel. Persze, hogy az bántott engem. De hát
bele kell nyugodnom.</p>
<p>Erre a legszívesebben felpattant volna a makacs ember, mert
ferdén mosolygott és a koponyája, mintha vasat izzadt volna. Csak
arra kérte a feleségét, hogy emlékezzék egy kicsit:</p>
<p>Visszautasították magát?</p>
<p>No de ilyet!… Hát nem úgy volt? Nem utasítottak vissza kétszer
is? Nem maga mondta, hogy soha többet?</p>
<p>Szünet.</p>
<p>Hm. Nem mintha vallatni akarnám… de talán én zártam be éveken át
az ajtómat?</p>
<p>Úristen, nem, azt én tettem. De nem kértem-e mindig, hogy ne
vegye rossz néven? És maga mindig mondta is, hogy nem, de hát mégse
bocsátott meg. Most aztán nem tudom, mihez tartsam magam.</p>
<p>A hadnagy, láthatólag, komoly zavarban volt, előrehajolt és nagy
szemeket meresztett a feleségére. Úgy látszott, mintha egyetlen
szót sem értene. Vajjon ostobaság, vagy ravaszság beszél-e így az
asszonyból, talán el akarja venni az eszét?</p>
<p>Elismerem, hogy akkoriban túlzásba vittem a dolgokat, folytatta
az asszony. Nem kellett volna olyan hosszú ideig büntetnem. Ó, ezt
csak most látom be és már megbántam.</p>
<p>Először is: nem érti félre a helyzetet, amikor engem büntetni
akar? Miért akart büntetni?</p>
<p>Látom, hogy maga… tehát ne lett volna jogom magát büntetni? A
magam hatáskörében?</p>
<p>Van külön hatásköre?</p>
<p>Szavakon nyargal… És most az asszony hosszú <span class=
"pagenum"><a name="Page_137" id="Page_137">-137-</a></span>
beszédbe fog, amelyet talán éveken át újra meg újra kigondolt, de,
amely most goromba lett, mert felizgatta magát. Ó, furcsán erős és
kíméletlen szavak voltak, amelyek nem vallottak rá különben: Hogyan
jött maga… hogyan jött énhozzám? Jöhetett, ezt nem lehetett magától
megtagadni. Igy kezdődött. Nem várta-e a szoba és nem vártam-e én,
mikor ott ültem és kinéztem a tengerre, amikor magamba
hallgatóztam, és volt egy kis székem a maga számára… Hogy volt
valami a székeken… az igazán csak egy párszor történt meg, hogy
valamit a székekre tettem és maga nem tudott leülni. És akkor nem
raktam le mindjárt a székekről? Nem? Nem ugrottam-e föl mindjárt és
nem ürítettem le a székeket? De akkor maga már elhidegült, az
órájára nézett és meghajolt, hogy kimenjen. Ezzel aztán én is hideg
zuhanyt kaptam és nem tartottam vissza; talán csak nem akarta, hogy
kolduljak? Aztán kiment; és így jött el a következő alkalom. Maga
bizonyosan elvárta, hogy én egész idő alatt egyébre se gondoljak,
csak arra, hogy ezúttal a szolgálatára álljak, bocsásson meg, de
ezt akkor előbb ki kellett volna érdemelnie. De maga éppen úgy
jött, mint azelőtt, mindig ugyanúgy, mint azelőtt. Megint
alkalmatlanul jövök? mondta; azonban teljesen kizárt dolognak
tartotta ezt. Bosszús lett, amikor kiderült, hogy csakugyan
alkalmatlan időben jött. Talán éppen foglalkoztam valamivel.
Esetleg épp a könyvecskémbe írtam. Vagy egyik nyári éjszakán éppen
festhettem. Akkor a világon másra ne gondoltam volna, mint arra,
hogy a maga számára mindent rendben tartsak? Miért? Én az ilyen
viselkedéshez igazán nem voltam hozzászokva. Előkelő házból jöttem
és nem arra neveltek, hogy valakinek a rendelkezésére <span class=
"pagenum"><a name="Page_138" id="Page_138">-138-</a></span> álljak.
Különben mit szólt volna maga, ha én hol későn, hol korán,
felmentem volna magához és megzavartam volna az örökös könyvei
között? Igy volt ez. Látom, hogy csak ül itt és mosolyog, tehát
amit mondtam, az a maga szemében csupa értelmetlenség. Pedig így
volt.</p>
<p>Nem fogok mosolyogni.</p>
<p>Nem fog mosolyogni? Akkor más valamit csinál, csak hogy engem
megszégyenítsen. Teljesen mindegy. Ó, szent Isten, nekünk nem
kellett volna… úgy értem, hogy bizonyosan nem volt helyes, hogy
idejöttem!</p>
<p>Szünet.</p>
<p>Hallgat? Bizonyosan ez is jelent valamit.</p>
<p>Azt kívánja, hogy beszéljek?</p>
<p>Nem, nem, ne beszéljen. Az megint csak szóvita lenne. Nem, de
azt gondoltam, hogy mondhatna valamit, egy pár szót, ami
megnyugtatna. Hát nincs semmi vígasztalás a maga fejében? Nem
tudom, mért kellett nekünk örökké viszálykodni? Útközben csak
elégedett házaspárokkal találkoztam. És most felajánlottam az
egyezséget és kezet nyujtottam magának, ezt se ismerheti el? Azt
szeretném, ha egy kicsit természetesebb viszony lenne köztünk, már
kétszer kértem magát, sírtam…</p>
<p>Lehet, hogy a hadnagy valami okos dolgot látott meg az asszony
magyarázatában, de lehet az is, hogy belefáradt a vitába, mert csak
így felelt:</p>
<p>Későn van, Adelheid.</p>
<p>Igen, ezt maga elhatározta egy bizonyos napon. Én nem tudtam,
hogy maga akkor utoljára jött. Megmondhatta volna, hogy most van
utoljára. Miért nem figyelmeztetett, akkor megjavultam volna,
meggondoltam volna magam és bocsánatot kértem volna magától.
<span class="pagenum"><a name="Page_139" id=
"Page_139">-139-</a></span> De nem, maga csak hallgatott, magában
bizonyosan azt mondta, hogy most utoljára volt, de nekem nem mondta
meg. Ó, ez nem volt helyes, nem, nem, nem volt helyes!</p>
<p>De hiszen sokszor mondta, hogy már ismer engem…</p>
<p>Igen. Igen. De nem hittem el, hogy utoljára volt. Az meglepetés
volt.</p>
<p>A hadnagy nyugodtan és sokáig gondolkozott, aztán egyszerű,
keresetlen szavakkal mondta:</p>
<p>Nehogy a mostaninál még kínosabb leszámolásra kerüljön a sor:
fejezzük be. Nem lesz már máskép, mint ahogy van. És azért
megkímélhetjük egymást a leszámolástól. Ha most meg is egyezünk,
Adelheid, egy hét mulva megismétlődnék ugyanaz a játék,
tapasztalatból beszélek, megint elkezdene büntetni engem. Legszebb
éveink javarészét tékozoltuk el azzal, hogy lesben álltunk egymás
ellen, maga alkalmazta a fogásait, én pedig bosszankodtam rajtuk.
Hiszen lassanként eljártak az évek mindkettőnk fölött, a legszebb
időnk elmult. Nem játszhatjuk tovább a szerelmeseket. Ezt gondolom
a maga érdekében is, meg az enyémben is.</p>
<p>Igen, igen, akkor nincsen már semmi. Akkor… nincs semmi.
Adelheid asszony elgondolkodik és bólint.</p>
<p>Hirtelen így szól:</p>
<p>Eljártak az évek fölöttünk? Rólam ezt maga mondja először. Az
egész úton épp az ellenkezőjét hallottam. De kérem, ne
röstelkedjék, gorombáskodhatik, ha jólesik magának.</p>
<p>A hadnagy nem felelt.</p>
<p>Tudja mit tapasztaltam? kérdezte az asszony még mindig
izgatottan. Azt, hogy valahányszor együtt voltam <span class=
"pagenum"><a name="Page_140" id="Page_140">-140-</a></span> valahol
a fiammal, hát testvéreknek néztek bennünket.</p>
<p>Erre aztán a hadnagyot megszállta az ördög és csípősen
felelt:</p>
<p>Micsoda, hát annyira megnőtt már Willatz és annyira
megérett?</p>
<p>Mire aztán a hadnagy visszavonult a saját szabájába.</p>
<p>És ez a viadal nem volt az utolsó, mint ahogy nem volt az első
sem. A következő évek folyamán az asszony, meg a hadnagy sok csinos
kis párbajt vívott még egymással. De a férfi rendíthetetlensége
győzött, sohase engedett többé. Pedig nyilván semmi haszna se volt
abból, hogy ennyire megkeményítette magát, bizonyosan nagy
önfegyelmezésébe került, ez a makacs és szeszélyes hannoveri
Adelheid minden gondolatát, minden érzését a hatalmában tartotta.
Különben mért lopózott volna éveken át a felesége ajtaja elé? És mi
az ördögnek ítélte el magát miatta örökös erényességre és miért
kímélt meg minden nőt az egész környéken? Sokszor már azon volt,
hogy véget vet a kínnak, megragadja a feleségét, megmarkolja és
viszi, őrült erővel becipeli a szobájába, sőt látta magát, amint
ezt megvalósítja és hallotta, ahogy a száján erőszakos szavak
fakadnak ki: Majd megtanítom magát, móresre tanítom, édes. Sokszor
ült a díványán és átélte magában mindezt, egész addig, amikor
összehúzódott, hogy erre az ugrásra lendüljön, hogy elvegye magának
az asszonyt… itt aztán megtorpant álmodozása. Rosszul alakult az
élete, igen, de azért még nem nyomorította meg. Az embernek tudni
kell nagyobbnak lennie a sorsánál. Rágondolt az első ilyenféle
erőszakosság <span class="pagenum"><a name="Page_141" id=
"Page_141">-141-</a></span> következményeire, hisz az folyton
megismétlődnék, mert Adelheid aligha adná be egykönnyen a derekát.
Hát ilyen szüntelenül katasztrofális életet szerezzen neki? Van más
mód is, még pedig minden méltatlan vadságtól mentes. A házasságot
fantáziával kell élni.</p>
<p>A hadnagy úgy viselkedett, amint hozzá illett. Ő volt fölül,
élhetett volna a hatalmával, de mégse tette. Ó, ritka egy úr volt!
Az volt a fontos, hogy őt erre nem kérte, nem kényszerítette senki,
mert akkor ugyan reagált volna, hohó! Ő maga határozta el, hogy
milyen mértékben lesz fölényes, a legteljesebb mértékben, a
felesége csak maradjon békében. Ebben volt valami a humanisták
stílusából.</p>
<p>Mult az idő, a hadnagy egyre jobban őszült, esténként áldott
könyveivel vidította fel magát, no meg a patience játékkal.
Valóban, méltatlan gondűző egy Willatz Holmsen számára! Olykor
hirtelen felemelkedett és minden ok nélkül meghúzta a csengőt.
Daverdana, a fiatal cseléd, belépett és meghajolt. De nem jött
rögtön, a hadnagy megtanította rá, hogy belépés előtt mossa meg a
kezét. Miért? Talán ezzel időt akart nyerni, hogy lecsillapodjék?
Mikor Daverdana belépett, a hadnagy ott állt, két kezét az
asztalnak támasztva és szótlanul meredt a leányra. Őrült pillantása
volt.</p>
<p>No, mondta végül. Nem nyúltál idebent semmihez?</p>
<p>Nem, feleli a lány ijedten.</p>
<p>Ó, nem, azóta az ábécével történt régi história óta, melyet
fordítva tett a helyére, Daverdana nem mert hozzányúlni a szoba
tiltott holmijaihoz. <span class="pagenum"><a name="Page_142" id=
"Page_142">-142-</a></span></p>
<p>Látod, ezek a dolgok Willatztól valók, mert én megőrzöm őket.
Emlékszel még Willatzra?</p>
<p>Hogyne emlékeznék!</p>
<p>Jól van, a gyerek Angliában van, gyönyörüen növekszik, már
akkora, mint az anyja. Hogy is hívnak téged?</p>
<p>Daverdanának.</p>
<p>Sohase tudom az eszemben tartani. Különben derék lány vagy. Csak
ezt akartam mondani.</p>
<p>De Daverdana állva marad, valamit tart a kezében és nem meri
odaadni.</p>
<p>Kérdezni akarsz valamit?</p>
<p>Nem… Köszönöm, igen, mondja Daverdana. Ez a mi Larsunknak a
képe, ha meg tetszene nézni. A szemináriumi Larsé.</p>
<p>A hadnagy nem veszi át a képet, hanem átkulcsolja a leány kezét
és félig megfordítja, úgy áll ott és nézi a képet, arcával szorosan
a lány arca mellett. Talán azt akarja megnézni, hogy a lány kezei
tiszták-e? Vagy tán egy kis kedve támadt arra, hogy lánykezet
tartson a kezében?</p>
<p>Minek nézzem én ezt meg?</p>
<p>Nem, ezt mondtam én is, feleli Daverdana, de az apám megkért,
hogy hozzam magammal és köszönjem meg sokszor a szívességét, amit
Larsszal tett.</p>
<p>No lám, ott állt a Lars gyerek nagyszerű városi ruhában, csinos
óralánccal: egy durva, közönséges arcu halászgyerek, álruhában.</p>
<p>A hadnagy már eleget látott.</p>
<p>Milyen finom ember lett belőle! mondja a lány. Igaz, hogy csak
kölcsönkérte a ruhát, hogy lefényképeztesse magát benne.
<span class="pagenum"><a name="Page_143" id=
"Page_143">-143-</a></span></p>
<p>Kölcsönkérte a ruhát?</p>
<p>Igen, meg az órát is. Meg az ujján levő gyűrűt is egyik
pajtásától kapta kölcsön, amint írja. Most már nemsokára hazajön a
Lars.</p>
<p>A hadnagy bólint, most már igazán eleget látott. Tétovázva
elereszti Daverdana kezét és engedi, hogy kimenjen a szobából.</p>
<p>Az ő pártfogoltjának nem lenne szabad ruhát kölcsönkérnie, hogy
abban fotografáltassa le magát. Erről mindenképpen tennie kellene.
Ó, de a hadnagynak sok mindenről kellett volna tennie, itt a saját
házában, Willatznál Angliában, a cselédségnél, a szeminaristánál, a
bergeni kereskedőnél, sajnos a pénz rettentő gyorsan fogyott, a
hadnagy a gyűrűt most megint a balkezére húzta. Ezek a visszásságok
úgy látszik, sohase fognak megszünni. Meg aztán egyszer Willatz is
csak hazajön, hiszen már több évfolyamot végzett „Master“ úr,
lovagolni tanult, de nem volt lova az istállóban; no lám, ha
hazajön, akkor lovat is kell neki szerezni.</p>
<p>Furcsa: a hadnagy kezdte egy kicsit várni Holmengraat,… hogy
lehetséges ez? Bizonyosan azért, mert az ő személyével kapcsolódott
össze minden képzete a pénzről, menekvésről és tanácsról a
tanácstalanságban. És azon a nyári estén, amikor Holmengraa úr lent
a rakodóparton kikötött a két gyerekével, meg a cselédeivel, a
hadnagy alaposan felélénkült, ő maga lovagolt le hozzájuk és
vezette föl őket házába. <span class="pagenum"><a name="Page_144"
id="Page_144">-144-</a></span></p>
<div class="chapter">
<h2>11.</h2>
</div>
<p>Nagy változások történtek a segelfossi határban, meg a
környékén, a malomüzem elkészült és megindult. Sürgés-forgás volt
tengeren és szárazon egyaránt, Holmengraa úgy uralkodott, mint egy
király; annak is tekintették. Miért harangoztak mindennap egy egész
óra hosszat a kis templomban? A király meghalt Malmöben, Holmengraa
lépett a helyébe. Milyen tevékeny volt és hogy tudott mindenkit
tevékenységre ösztönözni! Mikor elkészült a rakodópart meg a
hatalmas híd, a furcsa koronadísszel, kis idő múlva óriási hajó
kötött ki; messze földről hozott olajat, külföldi matrózok voltak
rajta, lapos sapkával a fekete hajukon és furcsa szavakat
beszéltek. Olyan mese volt ez, amely méltó volt Tobias királyhoz. A
kastélybeli hadnagyék számára is élmény volt, mikor az angol
kapitány Holmengraaval együtt meghívta ebédre és bőségesen,
előkelően megvendégelte őket. Talán Holmengraa úr keze is benne
volt ennek az ebédnek a dolgában? Az ő keze ott volt mindenben.
Később a kapitány, meg a hajó tisztikara nagy vacsorán volt a
hadnagyéknál. Ünnepi napok voltak azok.</p>
<p>És ezek az események áldást, szerencsét hoztak az egész
környékre. Az a sok rozs, amit lisztté őröltek, úgy szólván
lehetetlenné tette, hogy a környéken éhségre, vagy éhinségre
gondoljon valaki. Ha más megoldás nem volt, akkor ada lehetett
menni Tobias királyhoz és kölcsön lehetett kérni tőle. Egyelőre
azonban munkát lehetett kapni és a szolgálatába szegődni. Nagyszerű
volt, hogy milyen öröm lett itt az élet; a napszámosok annyi bagót
vásárolhattak, amennyit szemük <span class="pagenum"><a name=
"Page_145" id="Page_145">-145-</a></span> szájuk kívánt, a lovas
parasztok pedig fuvart kaptak a malomba és ezzel megkerestek
annyit, amennyire az adóhoz, meg a kereskedők áruinak megvételéhez
szükségük volt. Az áldásnak, szerencsének nem szakadt vége! Úgy
látszik, Holmengraa úrnak is tetszett itt, szinte kivirult. A
fenyőillat meg a kedves tevékenység visszaadta egészségét, ami
pedig a jövedelmet illette, arról se panaszkodhatott, hehe! Vagy
igen? Hát a kereskedők nem küldtek el messziről meg közelről
egyaránt tíz meg nyolcevezősöket lisztért? És nem jutott-e annyira,
hogy szobát, meg irodát rendezhetett be a kikötőmesternek odalent a
hídnál? Segelfoss postaállomás lett, a parti gőzösök, meg a
vadsőhamburgi gőzösök kikötőhelye, melyek délről és északról minden
harmadik héten eljöttek ide és kirakták a postát, meg az árukat,
hogy azután liszttel rakodjanak meg. Valóban elég munkája volt a
kikötőmesternek odalent a hídnál; neki kellett gondoskodnia a
postáról, meg a továbbításról, ő vezette a könyveket, ő
rendelkezett a kikötőmunkásokkal, ő ügyelt súlyra, mértékre.
Nemsokára már segédre volt szüksége, annyira felszaporodott a
munka. Boltos Pernek most már nagy üzlete volt, ládákat meg
hordókat kapott minden hajóval, újév után állítólag megkapja az
italmérés jogát is; akkor még több láda meg hordó érkezik majd neki
és ki láthatná be mindennek a végét? De mindenki és mindenek fölött
Holmengraa úr, az isten, rendelkezett. Ő egymaga annyit ért, mint a
többiek valamennyien. S amellett nyugodt, megfontolt és kíméletes
volt a cselekedeteiben. Ha útközben megállították és kérdeztek tőle
valamit, akkor ez bizonyosan nem tetszett neki, de ha csak
elmenőben is, felelt. Idő multán változtatnia <span class=
"pagenum"><a name="Page_146" id="Page_146">-146-</a></span> kellett
a viselkedésén. Az emberek rákapaszkodtak és lestek reá, mikor a
hadnaggyal beszélgetett, megesett, hogy az emberek ott álltak a
közelben és várták, hogy befejezze a mondanivalóit, hogy aztán
megrohanhassák a kérdéseikkel. Hozzá kellett szoknia ahhoz, hogy
valamennyit röviden, de velősen intézze el. Menj a kikötőmesterhez!
Menj a malommesterhez! Voltak azonban, akik nem tudtak ebbe
belenyugodni és tolakodóak voltak: már jártak a kikötőmesternél,
már megkérdezték a malommestert, kérdéseket tettek, kifogásokat
emeltek, Holmengraa úr kénytelen volt egy harmadik módszerhez
folyamodni: végighallgatni a kifogásokat és azután semmit se
felelni. Ó bárcsak el tudná sajátítani a hadnagy úri viselkedését.
Az egyáltalában nem volt néma, és vele szemben csak ritkán emeltek
kifogásokat. Senkise tudta őket jobban távoltartani, mint ez a
fölényes földesúr; személyesen átlovagolt ugyan valamelyik
béreséhez, beszélt vele és parancsot is adott neki. De az a béres
nem ment el hozzá másnap és nem volt semmi mondanivalója.</p>
<p>Mit akarnak ezek az emberek? kérdi a hadnagy. Szokása szerint
most is lóháton ült.</p>
<p>Bizonyosan velem akarnak beszélni, feleli Holmengraa. Látok
köztük egyet, aki nem hagy békében; pék, Bergenben tanulta ki a
mesterségét, szeretne itt sütödét nyitni. Mindennap elutasítom, és
mindig visszajön. Az lesz a vége, hogy valahol a telkem egyik
szögletét át kell engednem neki.</p>
<p>Van valami személyes kifogása az ellen, hogy ő ezt a sütődét
felállítsa?</p>
<p>Ellenkezőleg. Emberi számítás szerint csak hasznomra válnék, de…
<span class="pagenum"><a name="Page_147" id=
"Page_147">-147-</a></span></p>
<p>Az én birtokomon is adhat neki építkezési helyet, mondja a
hadnagy.</p>
<p>Szünet.</p>
<p>Holmengraa gondolkozik és így szól:</p>
<p>Ismét nagy okom van hálásnak lenni a hadnagy úr
előzékenységeért. De nem szabad visszaélnem vele. Ma ez, holnap az,
soha sincs nyugta miattunk.</p>
<p>Egy kis szünet után így szól Holmengraa úr:</p>
<p>Más dolog volna, ha bizonyos összeg ellenében átengedhetné az
egész telket a földnyelvig.</p>
<p>A hadnagy átpillant a nyergéből és gondolkozik.</p>
<p>Akkor nem kellene folyton ilyen kérésekkel zaklatnunk.</p>
<p>Ha önnek építőhelyre van szüksége, hogy az üzemet teljesen
kihasználhassa, akkor nem akadályoznám meg ezt a megoldást.</p>
<p>Ebben megint ráismerek a hadnagy úr fölényes és jóakaratú
gondolkozására.</p>
<p>Arra a darabra gondolt, a rakodóparttól a földnyelvig?</p>
<p>Igen, széltében pedig a kastély előtt levő földekig. Bizonyosan
sokan akarnak építeni.</p>
<p>A hadnagy tovább akart lovagolni és azt mondja:</p>
<p>Majd gondolkozunk. De igaz is… szakítja félbe magát. A pék itt
járkál és vár. Megkötheti vele a szerződést.</p>
<p>Holmengraa meghajolt és köszönetet mond:</p>
<p>Köszönöm a magam és még sok ember nevében. Hadnagy úr elfogadja
az eddigi árat a telekért?</p>
<p>Az ár!</p>
<p>A hadnagy megrezzen, bizonyosan csak most kapcsolta össze a pénz
gondolatát az üzlettel, legalább is <span class="pagenum"><a name=
"Page_148" id="Page_148">-148-</a></span> valamely jelentékeny
összegnek a gondolatát! Ha a régi árat számítja, az a nagy
földdarab jókora összeget jelentene.</p>
<p>Elfogadom az árat, mondja.</p>
<p>Mikor visszalovagolt a kastély felé, hirtelen leveti mind a két
keztyűjét, a gyűrűt a jobbkezére húzza, aztán felhúzza a
keztyűt.</p>
<p>Menekvés! gondolta magában bizonyosan, tanács a
tanácstalanságban! ez jutott talán az eszébe.</p>
<p>De Holmengraa úr se látszott elégedetlennek. Az utóbbi időben
szokása ellenére jóindulatú szavakkal bocsátotta el a várakozó
embereket: Erről majd a molnár ad neked felvilágosítást! Idenézz,
add a kikötőmesternek ezt a cédulát, akkor majd kapsz egy zsák
lisztet!</p>
<p>Az idegen péket visszatartotta és tárgyalt vele. Amíg
alkudoznak, egy fiú meg egy leány szalad oda, Holmengraa gyermekei,
a lány az idősebb. Sárga ruha van rajta, a fiún pedig vörössszínű
öltözet, mind a ketten nagyon egzotikusan festenek, mind a kettőnek
barnás bőre és barna szeme van. Van valami tengerentúli bennük:
valami erősebb, barbárabb vonás az orrukon és érett ajkuk
idegenszerűekké teszi őket. Azonban derék gyerekek, csak spanyolul
tudtak, mikor idejöttek Segelfossba, most már rövid idő alatt
megtanultak norvég szavakat is, két hosszú, nyurga északföldi lett
belőlük, akik egész nap játszanak és lármáznak. Ime itt jön a lány,
Mariane, vadul és frissen; mögötte meg a fiú, Felix, mind a kettő
födetlen fővel, fekete hajjal és alacsony homlokkal; hogy
szaladnak, hohó!</p>
<p>Apjuk kitárja a karját és megkapja őket. Örül a virágos
jókedvüknek. Hadd nézzelek meg benneteket! <span class=
"pagenum"><a name="Page_149" id="Page_149">-149-</a></span> mondja
s ők megértik, megállnak egy pillanatra, engedik, hogy nézzék őket,
aztán belekapaszkodnak az apjukba és magukkal cipelik. Hála
Istennek, gondolja bizonyára Holmengraa, nem ártott meg nekik, hogy
Segelfossba jöttek. Most már megnyugodott. Minden jól alakult, nagy
lépést tett előre, önmagát meg a gyermekeit elhozta a messzi
otthonukból és itt új hazát alapított. De miért tette ezt? Talán a
vér szava hívta? Emberi gyengeség befolyásolta? Hát nem tudott
büszkélkedni a Cordillerákban? Magányos, idegen ember lett ott a
felesége halála után, volt hatalma és vagyona, de nem volt, akinek
mutogathatta volna… Ellenben volt egy régi domb valahol messze,
emlékezett egy vízesésre valahol fönt északon és idehaza
büszkélkedhetett.</p>
<p>A gyerekeivel együtt vidám csevegés közben ment fel a patak
mentén levő nagy házba; már régen elköltözött a hadnagyéktól, a
saját födele alatt lakik, de a tejet még a kastélyból kapja.</p>
<p>Kezdetben nagy bosszúságot okozott neki amíg cselédet szerzett,
mert a háza templomból épült: abban szellemek meg halottak
kísértettek, a falakon halottak szaga érzett, így mesélték az
emberek! Emiatt, hogy valahogy mégis hozzákezdhessen, felfogadott
néhány cselédet, akiket a hadnagyék bocsátottak el; azoknak kellett
a házában néhány veszedelmes csütörtök éjszakán aludniuk. Jól ment
minden, nem jártak kísértetek és egy hónap múlva Holmengraanak már
elég cselédje volt, köztük Marcilie, aki valamikor a kastélyban
volt cselédlány és hadnagyék szobáiban szolgált ki.</p>
<p>Holmengraa alaposan rendbejött, már kertet is akart telepíteni.
A hajléka elég tágas és módos volt, erdőben feküdt, távoli zúgás
hallatszott körülötte, a <span class="pagenum"><a name="Page_150"
id="Page_150">-150-</a></span> malom éjjel-nappal dolgozott. A
háztartást egy ytterleai ügyvédnek az özvegye: Irgensné, született
Geelmuyden, asszony vezette.</p>
<p class="center">*</p>
<p>Az „Orion“ befordult a rakodópart felé és magával hozta Master
Willatzot. Az apja meg az anyja ott ültek lóháton, hogy a hídon
fogadhassák a fiút. Most mind a ketten leszállnak és a gyeplőt
mindegyik a maga szolgájának adja át, úgy tetszett, mintha
külön-külön a maga birtokáról jött volna, az úr is, meg az asszony
is. Holmengraa is lejött a rakodópartra két gyerekével, hogy
üdvözölhessék az ifjú Willatzot. Ezzel is megtisztelik a fiú
szüleit.</p>
<p>Ott integet! mondja az asszony és visszaint.</p>
<p>A hadnagy is előveszi a zsebkendőjét.</p>
<p>Sok ember állt a parton, a kikötőmester okmányokkal a kezében, a
segédje pedig a postazsákot hozta; mind a ketten az utolsó
parancsot osztogatták embereiknek. Boltos Per is bezárta az
üzletét, ez esetben megengedte magának ezt a kis szórakozást;
mindenféle korú gyermek ácsorgott ott tátott szájjal és bámulta a
hajót. A háttérben Lars Manuelsent lehetett látni, rőt szakállával,
kifoltozott ruhában, kíváncsian, néhány lépéssel előtte Lars fia
helyezkedett el, a szeminarista Lars, aki a legutolsó gőzössel jött
haza és keményített fehérneműt viselt, no meg hosszú haja volt.</p>
<p>A hajó farol, odasiklik a parthoz és megáll.</p>
<p>Ifjú Willatz a partra lép és előbb az apját üdvözli, holott az
anyja közelebb áll hozzá és sír, no meg egész idő alatt vágyódott
utána. Milyen nagy lettél! üdvözlégy <span class="pagenum"><a name=
"Page_151" id="Page_151">-151-</a></span> idehaza! mondja az apja,
aki büszke, szemmelláthatóan büszke; aztán az anyját öleli meg. A
fiú símogatja és válaszol a sok kérdésére. Ó, nagy fiú lett belőle,
igazi úr, már majdnem akkora, mint az anyja! Ifjú Willatz
Holmengraahoz lép és üdvözli őt is meg a gyerekeit is; milyen
angol, milyen udvarias és milyen felnőtt! A lovak hirtelen
viháncolni kezdenek. Miért? A hadnagy feléjük néz, de nem lát semmi
szokatlant. Azt hiszem, az Elzám rád ismert Willatz! mondja az
asszony és boldogan nevet.</p>
<p>A szeminarista közelebb lép, illedelmesen köszön az uraságoknak,
a hadnagy alig észrvehető biccentéssel válaszol.</p>
<p>Nini, Lars, mondja Willatz. Mindenkit ismerek, itt van Julius
is. Apám, azt hiszem megőszültél.</p>
<p>Gondolod, Willatz? Nagy lárma van itt, Adelheid, nem mennénk
innen?</p>
<p>Megfordulnak és három nyergelt lovat látnak maguk előtt. Kié ez
az idegen ló? A hadnagy csodálkozva néz körül. Holmengraa úr
előrelép és válaszol:</p>
<p>Master Willatz talán nem fogja megvetni… semmi egyéb, csak egy
kis figyelem, melyet a hazatérése alkalmával akartam
tanusítani.</p>
<p>Nagy, lelkes csodálkozás. No, ez a Holmengraa, ez a mindenek
királya! Síma, barna hátasló, teljes felszereléssel, Master Willatz
számára. Holmengraa szívélyes köszönetet hall mindenünnen és ami
ritkán esik meg, egy kevéssé zavarban van, mikor az asszony lehúzza
keztyűjét és köszönetet mond.</p>
<p>Nagyon örülök… Tetszik önnek, nagyságos asszonyom? Köszönetre
nincsen ok… egyáltalán nincsen…</p>
<p>Megvizsgálják a lovat, megsímogatják, ötéves <span class=
"pagenum"><a name="Page_152" id="Page_152">-152-</a></span> kanca,
jól belovagolt állapotban, finom patkó, bizony! Holmengraa úr meg
lehet elégedve, jól választott. Hiszen nem volt szüksége arra, hogy
ingyen fogadjon el valamit, pedig hónapokon át lakott a
hadnagyéknál anélkül, hogy bármit is fizetett volna érte. Igy
azután bizonyosan nem tudott más megoldást, mint hogy a vendéglátói
iránt ilyen apró figyelmességeket tanusítson, ilyen csekélysegekkel
tisztelje meg őket.</p>
<p>De sejtelmem sem volt, hogy már ilyen felnőtt ember lett Master
Willatz, mondja és udvariasságból túloz; valamivel hosszabbra kell
eresztenünk a kengyelszíjat.</p>
<p>Aztán anya és fiú a kastélyba lovagolnak, előkelőeknek és
büszkéknek látszanak, még a hajóról is utánuk néztek. A hadnagy a
fél-lapp Petternek adta oda lovát és Holmengraaval gyalog indult
el.</p>
<p>Ez a fiatalember, aki mögöttünk jön… mondja Holmengraa, ismeri
hadnagy úr?</p>
<p>A hadnagy megfordul, a fejét rázza és nemet mond.</p>
<p>Szeminarista és szeretne nálam tanítói állást kapni.</p>
<p>Úgy? Nem ismerem.</p>
<p>Az én kis indiánjaimnak, ahogy őket nevezni szoktam, oktatásra
van szükségük. Ön annyi jóakarattal volt a fiatalember iránt, hogy
azt hittem, ez már kész biztosíték.</p>
<p>Nem, az nem jelent semmit. Csak a szemináriumi taníttatásra
vonatkozott.</p>
<p>Mit tanácsol hadnagy úr, megpróbáljam?</p>
<p>Igen. Talán van olyan jó, mint a többi fajtájabeli.</p>
<p>Holmengraa témát változtat:</p>
<p>A hadnagy úr nem szándékozik ebben az évben fákat kidönteni?
<span class="pagenum"><a name="Page_153" id=
"Page_153">-153-</a></span></p>
<p>Talán. Majd meglátom.</p>
<p>Azért kérdem, mert sok ember van itt, aki építeni szeretne, de
nincs építőfája.</p>
<p>Úgy? A fa ára nem rossz ebben a pillanatban. Nem tudom, hogy
helyes dolog-e várni. Beszélhetnénk erről részletesebben?</p>
<p>Igen, köszönöm, talán egy hét múlva.</p>
<p>Jó, a jövő héten, majd meggondolom.</p>
<p>Az urak elváltak és mindegyik ment a maga útjára. A szeminarista
Holmengraat követte a patak mentén.</p>
<p>Jó, hogy a hadnagy nem tett mindjárt ígéretet arra, hogy
építőfát szállít már az idén is. Most már bizony nem voltak nagy
területei, de sok cserjése volt abból a fajtából, melynek fája
Angliába ment a bányákba. Nem, a hadnagy nagyon is brutálisan
használta az erdőit. Ha nem kell most eladni, akkor inkább
visszatartja a fát. Az ember bánjon józanul az erdejével.</p>
<p class="center">*</p>
<p>A Holmsen házra jó hatással volt a fiú látogatása. Most nem volt
olyan kietlen minden, az asztalnál többet beszéltek, a zongora
kedvesen és barátságosan szólt a szobában. Napközben, amikor
beszélgettek, nem lehetett elkerülni, hogy mind a két szülője
feleljen Willatznak s így aztán gyakran egymásnak is. Azt se
lehetett elkerülni, hogy anya és fiú együtt énekeljenek fényes
nappal, amikor a ház ura tényleg otthon volt a szobájában és
mindent hallhatott. Ime, megint egy élmény: Adelheid nem felejtett
el semmit, a torka ugyanaz volt, ó istenem, micsoda mennyei hang
volt az!</p>
<p>Gyere velem, még nem láttad az állatokat, mondja a hadnagy a
fiának. <span class="pagenum"><a name="Page_154" id=
"Page_154">-154-</a></span></p>
<p>Lementek az állatokhoz és néhány pillanatig ott maradtak. Az ám,
pompás, a tehénistállók legutóbbi átalakítása, az új jászol, amely
kerekeken jár; a sertések, a hatalmas disznók, vízözön előtti
szörnyetegekként támolyogtak a korlátok között; a szárnyasok,
gyöngytyúkok, sárga kakasok, melyeknek olyan a sarkantyújuk, mint a
török kard, az ám!</p>
<p>De a hadnagy hamar kiment megint, ez az állatszemle csak kerülő
volt bizonyosan, szándékos kerülő, aztán a kertbe vezette le a fiát
a csodás kis virágházig, melyet ő tákolt össze és évekig tartó
nyomorúság után átadott méltó hivatásának.</p>
<p>Idenézz, mondja, itt van megint egy pár virágocska, fogd és add
oda, akinek akarod. Vidd ezt, meg ezeket itt. Igen, elviheted mind,
ami most a kezedben van. Hazajöttél, hát most a tied. Idenézz, itt
van egész halom, hogy is hívják…</p>
<p>Hát rózsa…</p>
<p>Talán… Igen. Egész halom van belőle. Ugy-e, olyan, mint valami
kis dal, olyanféle, amilyet az előbb énekeltetek. Vidd el
valamennyit. Nem tudom kinek akarod adni, tedd, amit akarsz…</p>
<p>A fiúnak persze nincs más senkije, akinek a rózsákat vihetné,
csak az anyja, aki a szobáit díszíti velük. Az apja hallgat, mikor
ezt hallja, de nem vonja föl a vállát, nem ráncolja össze
szemöldökét, egész közömbösen fogadja és az órájára pillant.
Hirtelen eszébe jut, hogy meg kell néznie az erdőt, tehát ki kell
mennie.</p>
<p>Hm. Persze kellemes idehaza tudni a fiút, olyan volt az egész
ház, mintha ünnep lenne. A szülők szobáit elválasztó ajtók most nem
voltak bezárva. A hadnagynak nagy öröme telt Willatzban, bár… az
utóbbi <span class="pagenum"><a name="Page_155" id=
"Page_155">-155-</a></span> évben, egy és más dolog megütközést
keltett benne. A fiú tudniillik egy kicsit túlgyorsan nőtt – a
leveleiben. Már kezdte magát Willnek írni. Minek az? Sőt, a
legutolsó levelét, amit az anyjához írt, már úgy írta alá, hogy
Bill. Ugyanez volt ez vajjon, mint a régi jó Willatz? Talán majd
még azzal végződik, hogy az egész név egyszerűen Bill Holmesszé
változik, ahogyan akárkit hívhatnak? A hadnagy mégis csak a Willatz
Holmsen dinasztia feje és ennek így is kell maradnia, amíg csak
él.</p>
<p>Ifjú Willatznak bizonyosan eszeágában sem volt megtagadni a
fajtáját, de hát fiatal volt és mostanában tetőtől talpig angol. Ó,
milyen szép is volt itthon lenni! Salvesen kisasszony és a többi
lány összecsapta a kezét, annyira megnőtt a gyerek, Martin béres,
meg a többi legény üdvözölte és a nagy tisztelettől, becsüléstől
egy szót se tudtak kinyögni. Hiszen karácsonyi gyerek is volt
az!</p>
<p>Ifjú Willatz kilovagol, elhalad a béreskunyhók előtt, gyorsan
vágtat, meg lassan üget előttük és minden ablak mögül arcokat lát
no, meg némán bámuló gyerekeket az ajtókban.</p>
<p>Amint így elmúlt néhány nap, megúnta elszigeteltségét, az
istállóban hagyta a lovát és gyalog kereste fel Juliust.</p>
<p>Julius is nőtt egy kicsit, de leginkább a keze meg a lába nőtt
meg; ó, hatalmas keze volt! Éppen most különben, Julius valamelyest
idegenszerűnek tűnt fel, levágta a szemöldökét, hogy bozontosabbra
nőjjön. Mikor meglátta Willatzot, persze, gyermekkori pajtáshoz
méltóan, hatalmasat káromkodott az anyja előtt:</p>
<p>Hogy az istennyilába… te vagy az, Willatz? <span class=
"pagenum"><a name="Page_156" id="Page_156">-156-</a></span></p>
<p>Willatz nevet és azt mondja: Igen, bizony, így van ez!
Öregebbnek tetteti magát a valóságnál és mélyebb hangon beszél,
mint rendesen.</p>
<p>Az asszony letöröl egy széket a kötényével és hellyel
kinálja:</p>
<p>Milyen nagyszerű látogatás! Tessék leülni nálunk.</p>
<p>Julius kis testvérei a sarokban állnak és megbámulják az
idegent; ők is megnőttek, a ruhájuk szűk, no de mennyire
megnőttek!… Legutóbb még nem voltak ilyen nagy gyerekek ebben a
szobában.</p>
<p>Milyen nagyra tetszett nőni, mondja Julius anyja. Alig ismertem
meg.</p>
<p>Ó igen, jó egynéhány nap járt el fölöttünk, amióta utoljára itt
voltam, feleli Willatz nagyosan.</p>
<p>Bizony múlik az idő!… Ne ácsorogjatok itt és ne mutogassátok a
rongyaitokat, mondja az asszony a kicsinyeknek. Menjetek ki és
hozzátok rendbe magatokat.</p>
<p>Julius nagyot nyújtózik, hangosan, férfiasan ásít, aztán így
szól:</p>
<p>Mit is akartam mondani? Angliából gyüttél?</p>
<p>Igen. Harrowból, Angliából.</p>
<p>Azon gondolkozom, hogy ne álljak-e be hajósnak és ne menjenek-e
a tengerre, mondja Julius.</p>
<p>Te? mondja az anyja. Szégyelhetnéd magad ekkorát hazudni.</p>
<p>Hazudni? Amiért eddig nem szóltam még róla? Nem mondok el
mindent, amit gondolok, elhihetitek.</p>
<p>Majd lehúzom rólad a papucsot és eltángállak, fenyegeti az anyja
bosszúsan.</p>
<p>Juliusnak megnyúlik az arca és meglapul. Mikor aztán egy kicsit
összeszedte magát, Willatzhoz fordul: <span class=
"pagenum"><a name="Page_157" id="Page_157">-157-</a></span></p>
<p>Bírtad a tengert, mikor hazajöttél?</p>
<p>Willatz így válaszol:</p>
<p>Igen, nem vettem észre semmit, bizony voltak egynéhányan, akik
megbetegedtek.</p>
<p>Julius belátja, hogy idebent a kunyhóban nem megy semmire, mert
az anyja túlságosan feszélyezi. Kicsalja Willatzot és mindjárt
szabadabban folytatja:</p>
<p>Te disznó, írni persze nem írtál, pedig megígérted.</p>
<p>Willatzot sérti ez a beszédmód és elhatározza, hogy megérezteti,
kivel van dolga. Mit nem merészel ez a Julius? Nem lett volna jobb
lovon jönni ebbe a kunyhóba?</p>
<p>Tán azt hiszed, Angliában egyéb dolgom se volt? kérdi.</p>
<p>Az lehet, de mégis… Mit is akartam csak mondani. Ha tudni
akarod, hogy mit végeztem ezen a nyáron, akkor csak
idepislants!</p>
<p>Julius előreindul, Willatz követi. Egy kis pajtához érnek, amely
a bérestelephez tartozott. Abban volt a kecsketakarmány. Julius egy
halom szénára mutat a sarokban és azt mondja:</p>
<p>Ezt sarlóval vágtam a réten!</p>
<p>Úgy?</p>
<p>És megszárítottam, aztán a magam hátán cipeltem haza. Elhiheted,
nem volt gyerekjáték.</p>
<p>Bizony nem, azt elhiszem.</p>
<p>Hány szállítmányra becsülöd?</p>
<p>Ezt? kérdi Willatz.</p>
<p>A saját kecskémnek kaszáltam le, de annak sok egy kicsit. Azon
gondolkozom, hogy ne adjak-e el belőle.</p>
<p>Hát csak adj. <span class="pagenum"><a name="Page_158" id=
"Page_158">-158-</a></span></p>
<p>De legalább felmenne az ára… Láttam, hogy lovagolsz… Tudsz
lovagolni?</p>
<p>Hogy tudok-e? Hiszen láttad.</p>
<p>No, abban nincs semmi, mondja Julius, lovagoltam már én is. No,
csak azt akarom mondani, hogy egyszer-kétszer igazán írhattál
volna, folytatja és bezárja a pajtát.</p>
<p>Úgy se tudtad volna elolvasni, arra pedig nem volt időm, hogy
nyomtatott betűkkel írjak.</p>
<p>Juliusnak nem volt ínyére alulmaradni, és talált megoldást:</p>
<p>Ami az írást meg olvasást illeti, nem kell messzire mennem
segtíségért. Mit gondolsz például Larsról, mi?</p>
<p>Willatz hallgat.</p>
<p>Mert az az én testvérbátyám, teszi hozzá Julius, ő pedig
alighanem valamicskével többet tud, mint te meg én együtt, hogy az
Isten áldjon meg!</p>
<p>Télen majd megpróbálok időt szakítani és írok neked, mondja
Willatz szelíden.</p>
<p>Julius hosszú bagózacskót vesz ki a zsebéből és megkínálja
Willatzot.</p>
<p>Köszönöm, nem kérek.</p>
<p>Nem bagózol?</p>
<p>Nem.</p>
<p>Nem no. Akkor nem lehet szólni semmit. De nekem már most hozzá
kell szoknom a bagózáshoz, mert Lofotenbe megyek. Különben tengeri
betegséget kapnék. Örülhetsz, hogy nem kell tengeren hányódnod.</p>
<p>Hiszen magad mondtad, hogy a tengerre kívánkozol.</p>
<p>No, ami a lovaglást illeti, abból Lars bizonyosan <span class=
"pagenum"><a name="Page_159" id="Page_159">-159-</a></span> eleget
látott a szemináriumban. Ott falovat használtak, mert az eleven ló
nem volt elég.</p>
<p>Falovat? Csakhogy nekem élő lovam van, mondja Willatz.</p>
<p>Igen ám, de az nem a tied.</p>
<p>Nem az enyém? Ki mondta? Az én saját lovam.</p>
<p>Azt nem hiszem, mondja Julius röviden és köp.</p>
<p>Willatz hirtelen elpirul és megmérgesedik, aztán így szól:</p>
<p>Ostoba vagy.</p>
<p>Ez hat, Julius arca megint megnyúlik, szótlanul hagyja elvonulni
feje fölött a vihart, végül ezt mondja:</p>
<p>Igen, igen, Lars most már mindjárt az előljáró után következik.
Házitanító lesz belőle Holmengraaéknál. Láttad már Marianet és
Felixet?</p>
<p>Nem, feleli Willatz röviden és még mindig barátságtalanul.</p>
<p>De igen, láttad mikor jöttél, ők is lenn voltak a parton. Nem
tudnak beszélni, csak egy-két szót, mert csak spanyolul tudnak.
Sokan azt mondják, pogányok, de Lars azt mondja, hogy ez ostoba
hazugság.</p>
<p>Mit csinál Gottfred? kérdi Willatz.</p>
<p>Gottfred? Igazán azt kell mondanom, nem tudom. Willatz, van-e
valami a zsebedben, amit eladhatnál nekem?</p>
<p>Nincs.</p>
<p>Valami síp, vagy becsukható kés, vagy ilyesvalami?</p>
<p>Willatz kivesz a mellényzsebéből egy kis tollkést, amelynek
gyöngyház nyele van. Julius megvizsgálja és azt kérdi:</p>
<p>El akarod adni? <span class="pagenum"><a name="Page_160" id=
"Page_160">-160-</a></span></p>
<p>Nem, minek? feleli Willatz.</p>
<p>Mit adtál érte?</p>
<p>Ajándékba kaptam.</p>
<p>Éppen négy shillingem van. Eladnád érte?</p>
<p>Nem én.</p>
<p>Mindegy, mondja Julius, hat shillinget ajánlok érte készpénzben,
a többit pedig szénában.</p>
<p>Nem adom el a kést, feleli Willatz és visszateszi a zsebébe.</p>
<p>Erre már indulni is akar. Nem, Julius már nem olyan érdekes,
mint azelőtt volt, még csak nem is mulatságos pajtás többé, rosszul
játssza a meglett férfit, visszataszító. Most megint olyan csúnyát,
förtelmeset köp.</p>
<p>Hova mész? Gottfredhoz mész? kérdi Julius.</p>
<p>Félig-meddig arra gondoltam.</p>
<p>Ha hallgatsz a tanácsomra, akkor nem mész Gottfredhoz. Én nem
szoktam vele érintkezni.</p>
<p>No.</p>
<p>Nem, mert olyan lopós. Olyan gyors a lopásban, mint a ló a
futásban, ahogy a közmondás tartja. Egyik holmim a másik után
veszett el és amikor vagy hármat-négyet nem találtam, egy szép
napon nekiugrottam.</p>
<p>Nekiugrottál?</p>
<p>Igen, úgy van, ahogy mondom. Csak azt láttad volna, Willatz. Nem
végeztem félmunkát.</p>
<p>Megverted?</p>
<p>Hogy megvertem-e? Ahogy csak győztem. Akkor aztán bevallott
mindent, amit ellenem elkövetett. Kedves, jó barátom, annyit
hallottam a saját szájából, hogy akár börtönbe is juttathattam
volna. De nem jelentettem fel. <span class="pagenum"><a name=
"Page_161" id="Page_161">-161-</a></span></p>
<p>Willatz hallgat és egy darabig ott áll. Bár csak messze járna
már ettől a Juliustól, de Julius rajta ragadt, és nem lehetett tőle
egykönnyen megszabadulni. Vajjon csakúgy egyszerűen
odébbálljon?</p>
<p>Igen, igen, Isten veled, mondja.</p>
<p>No, már mész? kiáltja utána Julius. Nem akarsz velem a partra
jönni?</p>
<p>Nem.</p>
<p>Nem akarod megnézni a kecskémet? Meg aztán van egy
szájharmonikám is.</p>
<p>Julius nem kap feleletet.</p>
<p>Egy ideig ott áll és nézi, hogy merre irányítja lépteit Willatz,
látja, hogy egyenesen Gottfredék felé fordul és hogy pár perc múlva
Gottfredék kunyhójához érkezik. Hirtelen úgy tesz Julius, mintha
kiabálni akarna, de nem szól semmit, köp és bemegy a házba.</p>
<p>Gottfred sovány volt és nagyszemű. Éppen olyan, mint azelőtt,
Willatz a küszöbön találta. Köszöntek egymásnak és mivel Gottfred a
gazdag ifjúval szemben nagyon elfogódott, nem kerül sor valami
nagyobbszerű beszélgetésre. Ó nem, ezekkel az itthoni pajtásokkal
már semmire se lehet menni. Willatz már kinőtt közülük,
túlszárnyalta őket, most valamennyien csalódást keltenek benne.
Egyébként még Gottfred volt talán a legjobb, akármilyen sovány és
szófukar volt; de azért nem kellene éppen az ajtónyílás közepében
állnia, amikor valaki jön és be szeretne menni. Csakhogy az
ilyesmit Gottfred nem érti!</p>
<p>Csak éppen sétáltam, mondja Willatz. Unalmas dolog mindig
lovagolni.</p>
<p>Sokszor láttunk erre ügetni, feleli Gottfred és boldog, hogy ezt
látta. <span class="pagenum"><a name="Page_162" id=
"Page_162">-162-</a></span></p>
<p>Persze, bizonyosan láttatok. Az különben a saját lovam.</p>
<p>Igen.</p>
<p>Tudtad ezt? kérdi Willatz… Mert akkor bosszantó lenne, hogy
ezzel hencegett.</p>
<p>Igen, az apám hallotta.</p>
<p>Mit gondolsz, kaphatnék itt egy kis vizet? kérdi Willatz és
Gottfred mellett bepillant a folyosóra.</p>
<p>Igen, a konyhaházban, feleli Gottfred és Willatz előtt
bemegy.</p>
<p>A konyhaház ablaktalan, szénfekete lyuk volt, amely szorosan a
kecskeistálló falához épült. Itt Willatz fakupából kapott inni.
Eddig még sohasem ivott fakupából; az pedig formátlan vastag volt,
alig tudta a szájához illeszteni, nem tudott bánni vele és a víz a
nyakába folyt; különben se volt valami nagyon szomjas.</p>
<p>Az apád, meg az édesanyád idehaza van? kérdezte és visszament a
kunyhó felé.</p>
<p>Igen, anya itthon van.</p>
<p>Milyen neveletlenség volt az, hogy Gottfred megint az
ajtónyílásban helyezkedett el. Willatz nem nagyon törődött volna
ezzel, de úgy emlékezett, volt annak idején egy kis lány ebben a
szobában, talán nem is egészen kicsi, annak volt két szeme, amit
csak arra használt, hogy lesüsse őket, és az a két szem sötétkék
volt.</p>
<p>Most kijön Gottfred anyja, köszön és betessékeli a vendéget.
Megkértem Gottfredet, hogy tartsa kinn az ifiurat addig, amíg én
feltörlöm a padlót, mondta. Nagyon piszkos volt minálunk.</p>
<p>Willatz bement; a padló még nedves volt, éppen most súrolták
fel. De a kunyhóban nem volt senki, csak <span class=
"pagenum"><a name="Page_163" id="Page_163">-163-</a></span> három
kis fiú, szóval üres a kunyhó. Willatz megköszönte a kínált kávét,
nem akart rá várni és megint kivitte magával Gottfredet.</p>
<p>Már nem is igen emlékszem rá, mondta, de a húgod… nincs
idehaza?</p>
<p>Pauline? de igen, csak a boltba ment.</p>
<p>Ugye már az is majd akkora, mint te?</p>
<p>Igen.</p>
<p>Igaz, hogy Julius elpáholt téged? kérdi Willatz.</p>
<p>Gottfred zavarba jön.</p>
<p>Nem. Mikor?</p>
<p>Azt mondta, hogy nekedugrott és elpáholt.</p>
<p>Igen, de azt nem mondta, hogy mikor?</p>
<p>Nem, csak azt mondta, hogy néhány dolgot elvettél tőle.</p>
<p>No akkor, mondja Gottfred.</p>
<p>Szünet.</p>
<p>Willatz nem ért semmit és megkérdi:</p>
<p>Hát mit vettél el tőle?</p>
<p>Elvettem? Nem, csak visszavettem a szájharmonikámat. Eldugta a
lakásukon.</p>
<p>Hát nem páholt el?</p>
<p>De igen.</p>
<p>Fájt?</p>
<p>Nem.</p>
<p>Többször is megvert?</p>
<p>Ó igen, már egynéhányszor felpofozott.</p>
<p>Willatz semmit sem ért, de fel van háborodva és azt mondta:</p>
<p>Próbálna csak engem elverni! Aztán megkaptad a
szájharmonikádat?</p>
<p>Igen. De most megint elvette. <span class="pagenum"><a name=
"Page_164" id="Page_164">-164-</a></span></p>
<p>Willatz rábámul:</p>
<p>Hát nála hagyod?</p>
<p>Nem, nem tudom. Nem, megpróbálom visszakeríteni.</p>
<p>De hiszen nem kell illedelmesen kérned.</p>
<p>Két shillinget akar érte.</p>
<p>Két shillinget? A saját harmonikádért?</p>
<p>Legalább is így mondta.</p>
<p>Szünet.</p>
<p>Willatz csak áll és nagy elhatározás érlelődik meg benne:</p>
<p>Gyere, menjünk Juliushoz, mondta.</p>
<p>Gottfred nagyon szívesen megy, hiszen Willatz férfi.</p>
<p>Az affér egy pillanat alatt elintéződött. Julius már látta
közeledni a két urat és a szájharmonikával a kezében a kunyhó előtt
várta őket. Azonnal átadta az értéktárgyat és kijelentette, hogy az
egész csak tréfa volt.</p>
<p>A két úr útjára indul, el ettől az embertől és ettől a
kunyhótól, Gottfred ellágyult és elfogódott a csodálattól:</p>
<p>Láttad, hogy milyen gyorsan ideadta? mondja.</p>
<p>Willatz kidülleszti a mellét:</p>
<p>Próbált volna csak nem sietni.</p>
<p>Az út közepén állnak, haza akarnak menni mind a ketten, de nem
sürgős, hiszen nincsenek gyakran együtt. Ha Gottfred késlekedik,
talán jön a húga és akkor nem kell egyedül hazamennie.</p>
<p>Willatz előveszi a tollkését és levág vele egy ágat, Gottfred
megnézi a kést, nagy kedve volna egy kicsit <span class=
"pagenum"><a name="Page_165" id="Page_165">-165-</a></span> a
kezébe fogni és alaposan szemügyre venni. Willatz hirtelen becsukja
a kést és felajánlja Gottfrednek.</p>
<p>Idenézz, neked adom ezt a kést.</p>
<p>Ilyet Gottfred még életében nem hallott, szinte forog vele a
világ, nem hiszi el. Elveszi a kést és ezt mondja:</p>
<p>Szabad a kezemben tartanom?</p>
<p>Megtarthatod. Fogadd el emlékül akkorra, ha majd ujra
elutaztam.</p>
<p>Ó, de Gottfrednek sejtelme sincs arról, hogy ki áll előtte,
tétovázva, természetellenesen tágranyílt szeme mel mondja:</p>
<p>Nem, hát te ezt meg mered tenni? Mit csinálsz, ha az apád
kérdezősködik a késről?</p>
<p>Hát hiszen ez a saját késem! kiáltja Willatz és az ügy már el
van intézve.</p>
<p>Most aztán Gottfred letörölte a kezét és úgy köszönte meg a
kést.</p>
<p>Csak állt ott az úton, talán nem is állt, talán távol járt, nem
hallotta, hogy Willatz mit mondott:</p>
<p>Nézd, ott jön Pauline!</p>
<p>Willatz bizonyosan épp úgy tele volt boldogsággal, mint
Gottfred, milyen csodálatos állapot is volt az! Pauline pedig egyre
közeledik.</p>
<p>Willatz kihúzza magát és így szól:</p>
<p>Gottfred, nemsokára meg kell kezdenem a borotválkozást.</p>
<p>Gottfred esze még mindig a távolban jár és azért így felel:</p>
<p>Miért?</p>
<p>Hogy miért? Hát nem látod? kérdi Willatz és megsímítja az arcát.
<span class="pagenum"><a name="Page_166" id=
"Page_166">-166-</a></span></p>
<p>És az nem fáj?</p>
<p>Mindegy. Igy már nem járhatok tovább.</p>
<p>És Pauline odaért. Sovány és hosszú, fekete ünneplőruha van
rajta, hiszen a boltban volt, bugyor van mind a két kezében, a
lábán fapapucs, no és van két szeme… amelyet tulajdonképen csak
arra használ, hogy lesüsse.</p>
<p>Ha idejében kiszabadította volna a jobbkezét, akkor most
köszönhetett volna. De nem; és most csak áll ott.</p>
<p>Willatz jónapot kíván a levegőbe és a lány szerényen, halkan
felel. Beszélgetés nem indult meg és a lány csak az öccsét
nézte.</p>
<p>Ezt nézd meg! mondja Gottfred és furcsa nevetéssel megmutatja a
kést. Mit gondolsz, kitől kaptam?</p>
<p>Pauline Willatzra pillant, aztán megint a földet nézi.</p>
<p>Ne engedd Julius karmai közé jutni, inti Willatz.</p>
<p>Majd az apám elzárja, feleli Gottfred.</p>
<p>Hiszen akkor nem tudod használni.</p>
<p>De igen, néha.</p>
<p>Willatznak az a nézete, hogy ilyen módon a késnek nem venné
méltó hasznát és így szól:</p>
<p>Nem, mindennap hordd magadnál. És ha Julius elveszi, csak írj
nekem Angliába.</p>
<p>Igen.</p>
<p>Vajjon mit gondolt Pauline ekkora hatalomról? De Pauline csak
felpillantott rá, mialatt a fiú beszélt, aztán már elmúlt ez
is.</p>
<p>A késnek két pengéje van, mondja Gottfred magában és nem lát
semmi egyebet, csak a kést. Meg aztán van itt egy kampó is.</p>
<p>A kampó a keztyű begombolására való, magyarázza <span class=
"pagenum"><a name="Page_167" id="Page_167">-167-</a></span>
Willatz. De van még egy másik gombolóm is. És neked hogy ment a
sorod egész idő alatt? kérdi Pauline-t.</p>
<p>Nem, bizalmasságra nem került a sor, Pauline csak
egyetlenegyszer emelte fel a szemét, arca elpirult és így
felelt:</p>
<p>Jól.</p>
<p>Ez volt minden és Willatz elköszönt.</p>
<p>Erre aztán felélénkült a fiú, meg a húga, Willatz még messzire
hallotta hangjukat és mikor megfordult és visszanézett, látta, hogy
Pauline olyan, mint a többi és a többi olyan, mint Pauline. Pedig
Willatz egy pillanatig még arra is gondolt, hogy majd angolul
beszél hozzájuk egy kicsit, hadd legyen egy kevés fogalmuk erről a
nyelvről. De nem.</p>
<div class="chapter">
<h2>12.</h2>
</div>
<p>Adelheid asszony többször megkérdezte, vajjon Coldevinék nem
jönnek-e el az idén. De nem látszott rajta, hogy nagyon kíváncsi a
válaszra.</p>
<p>Nem, feleli a hadnagy, az öregeket annyira bántják az itteni
változások, hogy aligha jönnek.</p>
<p>Fredrik konzulról egyáltalán nem történt említés.</p>
<p>A nyári hetek alatt nem történt sok, csak ami addig: hogy
Segelfoss lassanként megváltozott és egyre sűrűbben lakott községgé
vált. Ezért nem várt boltos Per újévig arra a kis italmérési jogra,
már most kezdett titokban bort eladni, mert sokan keresték nála. És
ez az üzlet egy kis elevenséget és jókedvet hozott az unalmas
vasárnap estéken. <span class="pagenum"><a name="Page_168" id=
"Page_168">-168-</a></span></p>
<p>Az emberek itt-ott házikókat építettek a gőzhajókikötő mentén.
Valamennyien odahúzódtak, úgy hogy Segelfoss alsó része kezdett kis
kunyhóvároskává alakulni. Pedig nem sok idővel ezelőtt még nem volt
ott egyéb, csak homokpart, meg néhány csónakház! Az emberek élete
itt kétségkívül más színt kezdett ölteni, amióta Tobias király
letelepedett. Ott volt például Lars Manuelsen kunyhója; nem
díszítették-e máris függönyök az ablakokat? Szeminarista fia
bizonyosan nem tudta elviselni otthonát függöny nélkül. Azóta pedig
mindennap több és több ember kereste fel boltos Pert, hogy a
függönyök ára iránt érdeklődjék!</p>
<p>Hogy is volt csak? Érdemes-e még teremtett léleknek
zsellérmunkát végezni? Egyáltalában nem. A kijáró maroknyi
földdarabka, meg az a jog, hogy az ember a közös mezőn füvet
kaszálhatott, a tűzifa fáradságos hazacipelése… az egész
zsellérélet nem ért semmit, barátaim, hiszen az ember a lisztet már
készen vehette künn a hídon. Még pedig olyan lisztet, amit már
megszitáltak és ami hófehér volt. Ha nem lett volna szükség
krumplira, akkor a föld akár megműveletlenül maradhatott volna; és
ha nem kellett volna a kávéhoz való néhány cseppnyi tej, akkor ki
tudja, talán nem is kerestek volna több kecsketakarmányt az
erdőben. Igy volt ez.</p>
<p>Ó, a napszámosoknak most jól ment soruk. Holmengraahoz mentek
dolgozni és Holmengraa kenyerét ették. Szombat este cédulát kaptak
a felügyelőtől, átadták a kikötőmesternek és lisztet vagy pénzt
kaptak érte, aszerint amit kívántak. Ez emberhez méltó élet
volt!</p>
<p>Voltak napszámosok, akik adósságot csináltak, <span class=
"pagenum"><a name="Page_169" id="Page_169">-169-</a></span> hogy
lovat, kocsit szerezhessenek és fuvarozhassanak a malom számára, no
és?…</p>
<p>Rövid idő múlva úgy is megfizethetik a ló meg a kocsi árát, ha
kedvük tartja, mert szereztek és pénzt csörgettek a zsebükben, ha
boltos Per pultja előtt álltak. Általában: pénz… A shilling már nem
volt ritkaság. Meg is látszott a környék valamennyi parasztján,
barátaim, hiszen sokat kerestek a fuvarral; valóságos csoda, már
külön csésze kávét engedhettek meg maguknak vacsora után, sőt
magas, szemrevaló prémes csizmában járhattak nyár idején is.</p>
<p>Annyira ment a dolog, hogy Ole Riis körorvos már megbánta, hogy
elfogadott egy új állást Dél-Norvégiában. Az utóbbi hetekben
hihetetlenül sokat keresett itt. Az ördögbe is! mondta Ole Riis.
Azelőtt az embereknek nem volt elég pénzük ahhoz, hogy ideglázzal
felkeressék a doktort, most meg egy egyszerű dagadt ujj miatt két
mérföldnyire is elhivatták.</p>
<p>Az új körorvos sem panaszkodhatott. Mind a két keze tele volt
munkával. Későn-korán egyaránt hívták, divattá vált az, hogy tőle
kértek tanácsot; és nevetséges család volt az, amelyikben nem volt
beteg, ahova nem hívtak orvost. A tudós férfiaknak és nőknek, akik
eddig mindenféle betegséget kezeltek, rosszul ment a soruk; ó,
inséges időket éltek és szomorú volt rájuk nézni.</p>
<p>Az új körorvos már régen elhatározta, hogy látogatást tesz a
segelfossi hadnagyéknál, de eddig nem jutott rá ideje. Nem
udvariatlanságból maradt el eddig a látogatása, mondta, mikor aztán
végül felkereste őket, ó, igazán nem udvariatlanságból.</p>
<p>Az asszony fogadta, hiszen mindig ő fogadott, mert <span class=
"pagenum"><a name="Page_170" id="Page_170">-170-</a></span> neki
volt legkevésbé ellenére, sőt egy kevés szórakozást vitt a
magányába.</p>
<p>Muus volt az orvos neve és ha ránézett az ember, akkor ezt
érthetőnek tartotta rögtön. Furcsa kis doktor, bizonyosan
megtanulta a mesterségét és elég haloványsárga ahhoz, hogy kezelni
tudjon egy elrontott gyomrot, hosszú orrú, nagy, torzul nőtt fülű,
ritkás szakállú, agyontanult arc. Marasztalták, hiszen ma
valamilyen ünnep volt, ebédet adtak Master Willatz tiszteletére,
akinek ismét vissza kell térnie Angliába.</p>
<p>Az apa meg a fiú belép, estélyi ruhában vannak mind a ketten,
egymás tiszteletére. A hadnagy üdvözli a doktort, de csak a
legszükségesebbet mondja neki. Holmengraa is eljön, vele van mind a
két gyereke, a két indiánja, ahogy ő szokta mondani.</p>
<p>Szegénykék, miért nevezi őket indiánoknak? mondja az
asszony.</p>
<p>Az én kis indiánjaim, feleli Holmengraa. Ő nekik nincs kifogásuk
ellene, higyje el nagyságos asszonyom, mert így Kuohtemok ivadékai,
aminthogy valóban azok is bizonyos mértékig.</p>
<p>Hogy értsem ezt?</p>
<p>Indián vér folyik az ereikben, hiszen az anyjuk negyedvérű
volt.</p>
<p>Akkor ők quinteronok, mondja a doktor. Nagyon érdekes.</p>
<p>Bizony pompás gyerekek vagytok! mondja az asszony és mind a
kettőt a karjába kapja.</p>
<p>Az étkezés nem tartott sokáig. Willatznak még időre volt
szüksége ahhoz, hogy átöltözzék az útra, a postahajó minden
pillanatban megérkezhetik. Őrt állítottak <span class=
"pagenum"><a name="Page_171" id="Page_171">-171-</a></span> fel
valamelyik magaslaton, hogy jelentse a gőzös közeledését.</p>
<p>A hadnagy poharat emel és kellemes utazást kíván Willatznak,
megköszönve a látogatását.</p>
<p>Igen, Isten áldjon meg, mondja az anyja, és maradj továbbra is
derék fiú! Jó sok pénzt adott neked apa?</p>
<p>Igen, köszönöm.</p>
<p>Akkor menj és öltözz át.</p>
<p>Doktor Muus nem mondott semmit. Talán már a bölcsőben is
borismerő volt, mert ha ivott, mindig csettintett a nyelvével és
úgy ízlelgette. Egyáltalában nem keltett olyan benyomást, mint
akinek imponálni lehet; ilyen kastélya mindenkinek lehet, volt ő
már olyan társaságban is, ahol pezsgőt ittak. Talán hivatalbeli
elődje beavatta az itteni viszonyokba, az a fecsegő Ole Riis; talán
a látogatások halasztása is kitervelt non-chalanceból történt.</p>
<p>A kávénál megint az asszonynak kell a társalgás folytonosságát
fentartani, az ura nyílván szomorú és folyton Willatzra gondol.
Udvariasan odahallgat ugyan és néha megpróbál válaszolni is, de
aztán abbahagyja. És csak ül ott. Lehet makacsul beszélni, de a
hadnagy makacsul hallgatott; hallgatott mindenre, hallgatott. Nem
volt mindig ilyen figyelmetlen; bizonyosan bántotta valami.</p>
<p>És az aszonynak kell megkísérelnie továbbfűzni a társalgás
fonalát.</p>
<p>Ön északról jön, doktor úr?</p>
<p>Igen, Finnmarkenből; mi hivatalnokok mind ott fönn kezdjük.</p>
<p>Hallom, hogy sok dolga volt, amióta ide érkezett. <span class=
"pagenum"><a name="Page_172" id="Page_172">-172-</a></span></p>
<p>Igen, főképen itt Segelfossban.</p>
<p>Ez mind Holmengraa úr tevékenységének köszönhető. Ugyebár
Holmengraa úr?</p>
<p>De Muus doktor logikus fő és így felel:</p>
<p>Hehe, remélem, hogy nem Holmengraa úr tevékenysége sokszorozta
meg a betegedések eseteit.</p>
<p>Mindnyájan ránéznek. Holmengraa mosolyogva felel:</p>
<p>A doktor úr írígyli tőlem a nagyságos asszony bókját. Egyébként
az olyan üzemek, mint az enyéim, kétségkívül többször igényelnek
orvosi segélyt, azonkívül pedig az embereknek nagyobb jövedelmet
juttatnak és ezzel megkönnyítik a lehetőségét, hogy orvoshoz
forduljanak. Igy van ez mindenütt. Több ember kerül egy községbe és
így aztán több a baleset. Olyan veszedelmeknek vannak kitéve,
amelyekről nyugodt vidéki életükben sejtelmük se lehetett, azért
nem is volt tapasztalatuk a tekintetben, hogy hogyan kell ellenük
védekezni. Az egyiknek a súly sérti meg a kezét, a másikat földhöz
vágja a daru, a harmadikat megüti a lendítő. Ole Johant például
éppen tegnap csapta meg a lendítő.</p>
<p>Most voltam nála, mondja az orvos. Nem olyan súlyos az állapota,
vérzés nincs, semmi egyéb, csak az, amit mi kontuziónak
nevezünk.</p>
<p>Az asszony reméli, hogy a két úr már eléggé belemelegedett a
beszélgetésbe, s ezért gyorsan felszökik Willatzhoz. Szegényke,
hiszen nem nagyon örvendetes dolog, hogy megint nélkülözni kell
majd a fiát, az éneklést, a muzsikát, meg a beszélgetést.</p>
<p>Mikor lejött, megint csend volt. Néhány illusztrált könyvet
hozott magával. <span class="pagenum"><a name="Page_173" id=
"Page_173">-173-</a></span></p>
<p>Idenézzetek gyerekek, Willatz ideadta ezeket a könyveket, de
most aztán egyetek süteményt, kérlek Mariane. Igen, azt, te meg ezt
Felix. Úgy.</p>
<p>Elkészül nemsokára? kérdi a hadnagy.</p>
<p>Igen. Ó, csak ne kellene olyan messzire mennie. Tulajdonképpen
nincs is sok értelme.</p>
<p>Alapjában véve nincs is olyan messze, nagyságos asszonyom,
vígasztalja Holmengraa. Valamelyik jó nagy hajóval már vasárnap
odaát lehet.</p>
<p>Az asszony akaratlanul mosolyog:</p>
<p>Igen, és a vasárnap éppen alkalmas arra, hogy Angliába érkezzék
az ember.</p>
<p>Holmengraa úr is mosolyog:</p>
<p>Nem, az angol vasárnap nem nagyon mulatságos.</p>
<p>Mulatságos? Nem tudok olyasmit, ami abban az országban
mulatságos lenne.</p>
<p>A nagyságos assozny német? kérdi Muus doktor.</p>
<p>Hála Istennek! feleli az asszony és nem figyel az orvos további
szavaira.</p>
<p>Egyáltalában ez a kis ember nem volt olyan rokonszenves, mint
egyébként a kis emberek szoktak lenni. Csak ült és szemlélgette a
festményeket, éppen úgy mintha olyan házból származnék, ahol sok a
festmény. Mire való volt ez?</p>
<p>Az asszony ismét a nagyvilági hölgy módján beszélt s azt
mondta:</p>
<p>Az angol otthonokban van valami szállodaszerű. Sokfelé
megfordultam, de mindenütt ugyanazt láttam. A szolgák úgy
öltözködnek, mint a pincérek, az asztalokat úgy terítik meg, mint a
szállodában és alig fejezték be az étkezést, a hölgyek már
elsietnek. Kétszer adnak jelt az étkezésre… Először harang
<span class="pagenum"><a name="Page_174" id=
"Page_174">-174-</a></span> jelzi, hogy át kell öltözködni, aztán
harang jelzi, hogy asztalhoz lehet ülni. Mindig azt hittem, hogy
tudtam valamennyire, hogyan viselkednek az előkelő körökben,
de…</p>
<p>Az apám, mondta a doktor, fiatalabb jogász korában résztvett egy
angliai kongresszuson. Az bizony nem talált elég dícsérő szót az
ottani életre, meg az emberekre.</p>
<p>Azonkívül pedig nem muzikális nép, folytatta az asszony,
szerződtetnek idegen embereket, hogy odahaza játsszanak meg
énekeljenek nekik és szerződtetnek embereket, akik a templomaikban
énekelnek.</p>
<p>Az orvos megjegyzi:</p>
<p>Az olyan magas kultúrájú nép talán nem is jár sokat
templomba.</p>
<p>Mibe kerül egy orgona? kérdi az asszony hirtelen; úgy látszik
ebből harc fejlődik ki. Egy kis orgona, egész kicsi, csak néhány
síppal. Képzeld, ha nekünk lenne egy kis orgonánk odalent a
templomban.</p>
<p>Nem nagy dolog, feleli Holmengraa és ha valamelyik tanító tudna
rajta játszani, akkor könnyen el lehetne intézni az ügyet.</p>
<p>A hadnagy az ablakhoz sétált, hogy megnézze, nem jelzik-e még a
hajót. Mikor aztán visszajött és megint leült, a gyűrű már a
balkezén volt. Most bizonyosan úgy vélte, hogy Adelheid már eleget
kínlódott, fel akarta váltani és megkérte, hogy nézzen fel még
egyszer Willatzhoz. Aztán üzleti ügyekről kezdett beszélni
Holmengraaval.</p>
<p>Egyszer azt mondtam a nyáron, hogy nincs elég fám az itteni
építkezésekhez. Még egyszer megnéztem <span class=
"pagenum"><a name="Page_175" id="Page_175">-175-</a></span> az
erdőimet és azt hiszem, akad még egy szállítmányra való. De most
már bizonyosan késő önnek, ugyebár?</p>
<p>Nem, egyáltalában nem, sőt nagyon kapóra jön, még sokáig lesz
szükségünk építőfára. Milyenek a méretek?</p>
<p>Kicsinyek. Hét hüvelykes, nyolc-tíz öl.</p>
<p>Ezt másutt nagynak nevezik. Kiváló fa, mindig hajlandó vagyok
venni.</p>
<p>Az őrhelyről megjön a jelentés: Itt a hajó!</p>
<p>Az asszony lejött a fiával. Willatz útrakész volt és hallgatott.
Az anya meg a fiú még felhasználták a kis időt arra, hogy
bemenjenek a nagy szobába ás búcsúzásul muzsikáljnak egy kicsit. Ó,
az volt ám az ének, az alkalomhoz illő duett, a hattyúanyának, meg
a kicsinyének éneke az éghez.</p>
<p>A nagyságos asszony énekel? mondta doktor Muus és figyelt. Nem
olasz zene ez?</p>
<p>Mikor a hadnagy kint állt a folyosón és felhúzta a keztyűjét, a
gyűrű megint a jobbkezén volt. A gyűrűnek ez a furcsa cserélgetése
bizonyára minden jelentőség nélkül való volt, ha minden pillanatban
megtörtént és csak szeszély volt, vagy rossz szokás.</p>
<p>Lemennek a dombon, szokásuk ellenére gyalog, Willatz a
gyerekekhez csatlakozik, azok futásnak erednek. Ó, az a Mariane
volt a leghosszabb lábú boszorkány a világon! A doktor, meg a
hadnagy a sor végén halad. Az orvos megkérdi:</p>
<p>Azt hallom, hogy Segelfoss egészen más lett, mint amilyen
azelőtt volt. A hadnagy úr meg van elégedve a változásokkal?</p>
<p>Ön az, doktor úr? Köszönöm, meg vagyok elégedve. Hová való ön
tulajdonképen? <span class="pagenum"><a name="Page_176" id=
"Page_176">-176-</a></span></p>
<p>Östlandba. Miért?</p>
<p>Mert valamikor kiképeztem néhány odavaló rekrutát. Ne értsen
félre, nagy, csinos legények voltak azok, ők jutnak az eszembe, ha
önt hallom beszélni. Hogy is hívják önt?</p>
<p>Muus a nevem.</p>
<p>Muus.</p>
<p>A doktor egy kicsit rágcsálja a szalmaszínű bajuszát, aztán így
szól:</p>
<p>És önt Holmsenek hívják?</p>
<p>Igen.</p>
<p>Talán von Holmsennek?</p>
<p>Nem, egyszerűen csak Holmsennek.</p>
<p>Most a két úr körülbelül egyenlően elintézte egymást, de a
doktor, sajnos, nevetni kezdett, valami nagyon mulattatta. A
hadnagynak csodálkozva kellett ránéznie. Közömbösség látszott a
tekintetében, mintha a a gondolatai távol jártak volna, vagy mintha
az égből pottyant volna le; de ez a nevetés túlcsekélynek tűnt fel
neki ahhoz, hogy az okát megtudakolja.</p>
<p>Willatz az apjához lépett és így szólt:</p>
<p>Légy szíves, vigyázz majd Bellára.</p>
<p>Jól van, barátom.</p>
<p>Bella? Ki az? kérdi a doktor fesztelenül.</p>
<p>A lovam.</p>
<p>Jesszus!</p>
<p>Willatz a doktorra néz és ugyanaz a megdöbbenés látszik
szemében, mint apjáéban.</p>
<p>A hátaslovam, magyarázza.</p>
<p>Mikor én a te korodban voltam, mondta a doktor, akkor már
nagyobb volt a latin tudományom. <span class="pagenum"><a name=
"Page_177" id="Page_177">-177-</a></span> Apádnak, meg anyádnak
öröme kellene hogy teljék az ilyen nagy fiúban, mint te.</p>
<p>Ezzel a doktor atyáskodva bólint Willatz felé.</p>
<p>Wilatz még sose hallott ilyen furcsa beszédet, érthetetlen nyelv
volt, de nem idegen, csak mintha más világból jönne…</p>
<p>Az apja rámosolyog:</p>
<p>Bizonyosan nem értetted, amit a doktor mondott. Hiszen azt se
érted meg mindig, amit Martin mond.</p>
<p>Ki az a Martin? kérdi a doktor.</p>
<p>Egyik béresem.</p>
<p>A parton álltak, a hajó kikötött. A hadnagy és a felesége
fiukkal a fedélzetre mennek. Doktor Muus követi őket.</p>
<p>Csak egy pillanatra, mondta a hadnagynak. Csak azt akartam
mondani… hogy szeretnék az önök Martin béresével beszélni,
bizonyára nagyon művelt ember.</p>
<p>A hadnagy lassan elfordítja a fejét és így felel:</p>
<p>Ha legközelebb eljön Segelfossba, például azért, hogy
elbúcsúzzék, akkor a bejárat abban a sárga épületben van ott a
tanyán. Ott megtalálja Martin bérest.</p>
<p>Köszönöm. Ha ugyan még lesz akkor önnek sárga épülete és Martin
nevű bérese.</p>
<p class="center">*</p>
<p>Holmengraa úr nagyon magányosan él, senkije sincs a házában,
akivel érintkezhetne; a gazdasszonya Irgensné, semmi egyéb, csak
kiváló ember, derekasan dolgozik a konyhában, az éléskamrában, a
mosásnál, a ruhaféle körül, azonkívül ügyesen bánik a gyerekekkel,
<span class="pagenum"><a name="Page_178" id=
"Page_178">-178-</a></span> meg az úr keményíteni való
fehérneműjével; de se nem zongorázik, se nem énekel, bizony ehhez
Irgensné asszony nem ért; ha Holmengraa úr jól akarta magát érezni,
át kellett mennie a hadnagyékhoz a kastélyba, ott egészen más világ
volt. De nem tudta mindig bizonyosan, hogy a hadnagy örül-e a
látogatásának? nem, hogyan is tudhatta volna? Hiszen a hadnagy
változatlanul olyan udvarias és előzékeny, de egyúttal olyan hűvös
és zárkózott, ahogyan a fajtájabeli finom úrhoz illett. Felesége
őnagysága ellenben kimutatta az örömét, ha Holmengraa úr jött és
úgy látszott, ennek volt jelentősége Holmengraa úr számára. Sőt
hébe-korba azt is megengedte magának, hogy véletlenül ott járt az
úton, amikor Adelheid asszony a sétalovaglását vegezte. Nem tette
gyakran, nem esett túlzásba, de odáig elmerészkedett, hogy
egyszer-másszor messziről üdvözölte, viszont előfordult az is, hogy
rövid beszélgetésbe elegyedtek az országúton. A hadnagy, meg a
nagyságos asszony, párszor már voltak Holmengraa házában, de
anélkül, hogy ott maradtak volna, csupán üzleti ügyben és csak
azért, hogy a jól berendezett szobákat megdícsérjék; legutóbb az
asszony egyedül jelent meg, arra kérte Holmengraa urat, hogy
látogasson el megint nemsokára a kastélyba, hiszen olyan ritka
venlég lett náluk.</p>
<p>Mikor lesz szerencsém a nagyságos asszonyt, meg a hadnagy urat
egy este nálam tisztelni? kérdezte Holmengraa úr.</p>
<p>Az asszony megköszönte és megígérte, hogy eljönnek, amikor
Holmengraanak tetszik és – lehetőleg minél előbb! tette hozzá
mosolyogva. Nagyon szeretetreméltó volt a nagyságos asszony.
<span class="pagenum"><a name="Page_179" id=
"Page_179">-179-</a></span></p>
<p>Most Holmengraa lent áll a parton és arra készül, hogy meghívja
a hadnagyékat.</p>
<p>Éppen mára akarta meghívni őket, hogy valamivel elszórakoztassa
ezeket a szülőket, akik ott álltak és a tengeren távolodó fiuk után
integettek. Eredetileg arra gondolt, hogy a körorvost is meghívja,
de a körorvosnak bizonyosan nem volt ideje, arra tehát máskor kerül
a sor. Ó, Holmengraanak nagy tehetsége volt ahhoz, hogy gyorsan
felismerje, megérezze a helyzetet, fel kellett tehát tennie, hogy a
hadnagyék ma, a fiuk elbúcsúztatása után legszívesebben egyedül
lesznek nála.</p>
<p>És a hadnagyék vele mentek.</p>
<p>Irgensné azt kívánta ugyan, hogy finom vacsora legyen, de a
házigazda ellene volt; nem, más nem volt, csak egy ízes bacalao
spanyol borral. Holmengraa akarta így, szerény biztonság volt benne
és nem akarta túlszárnyalni a kastélybeli uraságokat.</p>
<p>Adelheid asszony meglepődött, mikor zongorát talált a házban,
vadonatúj, isteni, Steinway zongorát. Éppen most érkezett meg,
mondta Holmengraa és most arról van szó, hogy a nagyságos asszony
lenne szíves kipróbálni. Legyen olyan jó, próbálja ki. Az asszony a
zongorához siet és mint valami hattyú, gyönyörű hangok áradatát
bocsátja az estébe.</p>
<p>Ki érthette vajjon ezt az embert, ezt az asszonyt? A hangja
szokatlanul szép volt, mély és kellemes, ibolyás. Ha kemény
koponyájú ura valaha is gondolta, hogy a felesége hideg természetű,
most semmiesetre se gondolhatta ezt. Hogy mit énekelt? Tüzet és
hamut, vágyat és szerelmet, szonátát, vihart, korált, sokáig
énekelt, félóra hosszat, nem voltak kottái és abba kellett
<span class="pagenum"><a name="Page_180" id=
"Page_180">-180-</a></span> hagynia, mikor már többet nem tudott.
Nem volt ebben semmi feltűnő? Hogy az asszony, amint az egyik
darabot befejezte, gondolkozás nélkül átsiklott a másikba, egész
idő alatt, az egész félóra alatt, anélkül, hogy keresett volna;
lakhatott hidegség az ilyen ember lelkében? Ezt az a kemény koponya
bizonyára sose hitte, különben közömbös lett volna számára az
asszony.</p>
<p>Irgensné bejön a szobába és megköszöni az élvezetet, olyan
őszintén köszöni: Tessék nekem megengedni nagyságos asszony, hogy
én is megköszönjem!</p>
<p>Ön nem játszik?</p>
<p>Nem, csak egy kicsit tanultam, mint a többiek. Nem volt
tehetségem, de valamit mégis tanulnom kellett. Csakhogy az semmise
volt.</p>
<p>Csodálatos zongora ez, Holmengraa úr.</p>
<p>Többet az asszony nem mondott a zongoráról. Különben megint
ugyanaz történne, ami az orgonával. Az urának valóban szándéka volt
azt meszerezni, azt a szerencsétlen orgonát, a templom számára,
célzást is tett rá és ez elszomorította az asszonyt, hiszen jobban
is fel tudták használni pénzüket. Talán panaszkodott valaha az
otthoni régi zongorája miatt? Egyáltalában nem. Hogy nem kívánt-e
magának egy ilyen zongorát? Kétségkívül jobban, mint akármi mást a
világon. Mégse szólt. Talán azt is meg akarta előzni, hogy
Holmengraa úr ajánljon fel neki ilyesmit? Hiszen az gazdag volt és
amerikai, talán éppen neki szánta ezt a saját magának fölösleges
hangszert, mint mikor Willatznak hátaslovat ajándékozott. Ó, de ezt
az embert könnyű volt irányítani. Ha az asszony érezteti vele,
akkor <span class="pagenum"><a name="Page_181" id=
"Page_181">-181-</a></span> majd belátja, hogy egy zongora nem illő
ajándék, túlságosan értékes.</p>
<p>Az asszony akaratlanúl is megbámulta Holmengraat. Hány éves is
ez az ember tulajdonképpen? Körülbelül egykorú a hadnaggyal;
valamivel idősebb, már éppen olyan ősz, mint az, de az arca sokkal
közönségesebb. A nagyvilágban folytatott változatos élete révén
illő modort sajátított el, sok jó érzés és finom tartózkodás volt
benne, Adelheidnek eszébe jutott az az ebéd, amit egyszer az angol
kapitány adott. Most, ma este az asszony ráismert az asztalon
egynémely olyan ezüst evőeszközre, melyet akkor az ebédnél látott.
Tehát bizonyára azt is Holmengraa úr rendezte szép csöndben.</p>
<p>Vagy talán csalódott Adelheid? Hátha Holmengraa csak azért
tanusította irántuk folyvást ezeket az apró finomságokat, hogy
fölkeltse a figyelmüket? Ezt Adelheid asszony nem tudhatta. Annyi
bizonyos, hogy Holmengraa figyelmességei nem lehettek volna
tapintatosabbak még akkor se, ha szerelmes belé. Ez az ember
érdekes volt és rejtelmes; mit tudott Adelheid a cordillerai
királyokról!</p>
<p>De egyszer-másszor hézagokat nyitott meg ez az ember önmagán és
megmutatta az árnyoldalait. Ritkábban esett meg vele, mint akárki
mással, pedig ő se származása, se nevelése révén nem kapott
műveltséget. Az asszony arra gondolt, mikor együtt utaztak
Angliába. Holmengraa nyugalma és szívélyessége páratlan volt,
reggeltől estig szüntelenül, ahogy éppen kellett, mindig érdekes,
mindig megértő; voltak más hölgyek is a hajón, de egyik iránt se
tanusított figyelmet; sőt, volt egy fiatal szépség is a hajón, a
kapitány unokahúga, <span class="pagenum"><a name="Page_182" id=
"Page_182">-182-</a></span> aki hozzászokott, hogy csodálják,
alighanem Ottesen kisasszony volt a neve, azt Holmengraa úr észre
se vette. Egyik este azonban azzal a hírrel sietett az asszonyhoz,
hogy a londoni dán követség titkára is a hajón van, egész
kíséretével. Vajjon a nagyságos asszonynak nem volna-e kedve
megismerkedni vele? Nem, minek? felelte az asszony és Holmengraa
úrra nézett. Erre aztán Holmengraa semmit se tudott felelni.
Adelheidnek mosolyognia kellett, mikor most erre gondolt; az
asszony különben jóvátett mindent, mikor ezt mondta neki: Nem,
köszönöm, én magával a legjobb társaságban vagyok!</p>
<p>Tehát volt ennek az embernek egy és más nevetséges tulajdonsága.
Ott járkált a hajón, elnézett mindenki feje fölött és ime hirtelen
imponált neki egy öreg követségi titkár. Később Adelheid látta a
sétafedélzet lépcsőjén állni, mélyen köszönt mindannyiszor,
ahányszor a diplomata fel- vagy le akart menni.</p>
<p>Kifürkészhetetlen volt ez a Tobias király.</p>
<p>A doktor bizonyosan valamely kunyhóba készül, mondta Holmengraa
úr és kinézett az ablakon. Csak most ereszti le a csónakját.</p>
<p>Ó, a doktor! mondja az asszony. Örülök, hogy ha nem lesz nálunk
beteg senki és nem kell orvos. Nem tudom… de, az nem volna
kellemes.</p>
<p>Az ura ránéz.</p>
<p>Úgy értem, ha betegség lenne a házban és az orvos ilyen messze
lakik, tette hozzá sietve.</p>
<p>Holmengraa úr megérti és így szól:</p>
<p>Azon gondolkozom, hogy vajjon ne hozzak-e ide saját orvost az
üzemeimnek, meg a környék lakóinak?</p>
<p>Ugyan minek? kérdi a hadnagy. <span class="pagenum"><a name=
"Page_183" id="Page_183">-183-</a></span></p>
<p>Muus doktor nagyon messze lakik és talán nagyon elfoglalt ember.
Nem megy elég gyorsan a betegekhez, embereim már sokszor
említették.</p>
<p>Igy az asszony megint megnyugodott és hátratámaszkodott,
Holmengraa úr hatalmának újabb tanuságát adta: ez az ember saját
orvost is alkalmazhatott. De annak ő nem akart oka lenni.</p>
<p>Ne tegye, mondta. Doktor… hogy is hívják csak? Muus derék és
lelkiismeretes ember. Ugy-e Willatz, ezt nem szabad tennie
Holmengraa úrnak?</p>
<p>Nem, mondta a hadnagy.</p>
<p>Mire Holmengraa úr elejti az ügyet.</p>
<p>Muus doktor bizonyosan derék ember, ezt sokszor mondtam én is az
embereimnek. Remélem, hogy rendbe jön minden. De mégis csak
panaszkodtak.</p>
<p>A hadnagy a gyerekekkel szórakozik. Megmutattatja magának anyjuk
fényképeit, sok arckép áll a zongorán; nagyszerű képek voltak s
egyikük indián viseletbeen ábrázolta a hölgyet. Hogy emlékeznek-e
még az anyjukra? Hogyne. És hogy Mariane-nak is van-e olyan érdekes
ruhája, mint az édesanyjának volt? Ó, igen és Felixnek is. Akkor
pedig látogassanak el hamarosan egyszer a kastélyba abban az
öltözetben.</p>
<p>Adelheid asszony felpillantott és most vette észre először, hogy
Holmengraa szemei titokban őt figyelik. Bizonyosan csak véletlenűl
és Holmengraa rögtön így szólt:</p>
<p>Csak ülök itt és arra gondolok, hogy milyen jó lenne, ha a
feleségem hallhatta volna az ön ma esti énekét, nagyságos
asszonyom. Nagyon értette a zenét.</p>
<p class="center">*</p>
<p><span class="pagenum"><a name="Page_184" id=
"Page_184">-184-</a></span></p>
<p>A tél folyamán a hadnagy nemcsak építéshez való fát vágat ki és
ad el Holmengraanak, hanem fiatal fákat is, melyeket délre küld,
abból a fajtából, amelyet az angol és belga bányákban használnak.
De ezzel nem elégedett meg, múlt az idő és a hadnagynak, úgy
látszik kedve telt benne, hogy tönkre tegye magát, két éven át
bányafát vágatott a cserjésben. Mire akart jutni ez az ember!? De a
hadnagynak bizonyosan megvoltak a maga okai, amelyek ilyesmire
kényszerítették; a nagy háztartása, apjának bankbeli tartozása,
melyet még mindig nem fizetett ki; előkelő életmódja, drága
szokásai, Angliában drágán nevelkedő fia, mindez örökké csávában
tartotta Segelfoss urát. Nem tudta megérteni, hogy hová kerül a
pénz, a kegyetlen sors szinte kiszívta kezéből. Ha fokozatosan nem
lett volna egyre nagyobb filozófussá, talán el se tudta volna
viselni. Itt van például a templom orgonája, szabad-e annak
megvételét tovább halasztania? Elég szégyen, hogy még mindig nem
vették meg. Holmengraa úrnak igazán még eszébe juthatna, hogy
megelőzi őt, de szép dolog is lenne! Ez a templom az alapjától a
csúcsáig Holmsen templom volt, szabad-e hát megengedni, hogy egy
vadidegen ember ajándékozza neki az orgonát?</p>
<p>De akármint volt is, a hadnagynak nem volt módjában megszerezni
azt a kis hangszert. Mibe is került csak? Néhány százasba, azt
tudta, háromszázba, vagy talán még többe. Erről többször is beszélt
Adelheiddal.</p>
<p>Ami az orgonát illeti, amelyet maga egyszer kívánt, már
megtettem az első lépést, mondta és ez igaz is volt. A méreteket
kérik, nincsenek megfelelő méretek, kórust kellene hozzá építeni,
csakhogy kórus számára <span class="pagenum"><a name="Page_185" id=
"Page_185">-185-</a></span> kevés a hely az épületben. Ki kellene
bővíteni a templomot.</p>
<p>Nem, semmiesetre sem! felelte Adelheid. Kérem, mondjon le arról
az orgonáról, vannak fontosabb dolgok is.</p>
<p>Valami határozott dologra gondol?</p>
<p>Nem. Willatzra gondolok és újra csak Willatzra.</p>
<p>Willatz nagy és derék gyerek, megérdemli a maga gondosságát. E
pillanatban jól megy a sora, a legjobb iskolában van és méltó jövő
vár reá.</p>
<p>Isten tudja! mondta Adelheid.</p>
<p>Mit mond?</p>
<p>Nem tudom, nem túldrága-e az az iskola?</p>
<p>Nagyon drága. De hát ő az egyetlen gyerekünk.</p>
<p>Ó, az asszony nem volt mindenkép értelmetlen, nem voltak
rögeszméi, melyeknek áldoznia kellett, bizonyosan megértette, hogy
az ura szűkiben van az anyagi eszközöknek. A kedves Willatznak
mégis inkább Németországba kellett volna mennie. Most minduntalan
akad valami, egyszer ez, egyszer az, amiben a pajtásai kitünnek;
sőt a lordok fiainak egész háztartásuk, külön udvarmesterük és
cselédségük volt! A legutóbbi szünidőben Willatz részt vett egy
költséges franciaországi társas-utazáson, hogy a nyelvet
megtanulhassa és ebben az évben megismétlik az utazást.</p>
<p>Azt írja, hogy új ruhákra van szüksége, nem tudom… maga
szükségesnek tartja? Én nem hiszem. Legalább ne vegye meg azt a
terriert, amelyről legutóbb írt.</p>
<p>Magának bizonyosan ez alkalommal is igaza van, Adelheid. És ha
előre tudom a kívánságát, akkor másképpen <span class=
"pagenum"><a name="Page_186" id="Page_186">-186-</a></span>
cselekedtem volna. De most már késő. Már elküldtem neki a
pénzt.</p>
<p>Akkor már nem lehet változtatni rajta.</p>
<p>Hiszen nem nagy dolog… Most jut eszembe, nem írt Willatz valami
késről? Hogy egy kést, amelyet Gottfrednek ajándékozott, talán
valamelyik másik gyerek elvett tőle?</p>
<p>Igen, Julius; engem kért meg arra, hogy vizsgáljam meg az ügyet
és én holnapra terveztem. Maga igazán ne…</p>
<p>Úgyis arra lovagolok és különben is ismerem a kunyhót, majd
elintézem. Ma vasárnap van és ilyenkor odahaza vannak a fiúk.</p>
<p>A hadnagy a kis Gottfredék kunyhójához lovagol, lovagló
ostorával megkopogtatja az ablakot és kihivatja a gyereket.</p>
<p>A fiam egy kést ajándékozott neked, egy zsebkést,
megőrizted?</p>
<p>Igen, feleli Gottfred zavartan. Nem, helyesbíti az után; alig
tud a lábán állni és segítségért könyörgő szemekkel néz hátra a
kunyhóba.</p>
<p>Elvette valaki tőled?</p>
<p>Igen, feleli Gottfred.</p>
<p>A gyerek anyja gyorsan rendbeszedte magát és kijön.</p>
<p>Úgy történt a dolog, magyarázza, az öregem elzárva tartotta a
kést, de aztán egyszer ősszel… szerencsétlen nap volt, délután…</p>
<p>Julius vette el? kérdi a hadnagy röviden és velősen.</p>
<p>Igen, feleli Gottfred.</p>
<p>A hadnagy megfordítja a lovát és biccent:</p>
<p>Visszakapod a késedet! <span class="pagenum"><a name="Page_187"
id="Page_187">-187-</a></span></p>
<p>Ezzel a hadnagy Lars Manuelsen kunyhója felé vágtat.</p>
<p>Vasárnap van ma, a Lars fiú, a szeminarista, szintén odahaza
van, az ajtóban áll és köszön.</p>
<p>Hívd ki Juliust.</p>
<p>Lars engedelmeskedik és kihozza az öccsét. A fiatalabbik sápadt
és soványarcú.</p>
<p>Nálad van a Gottfred kése, add ide nekem.</p>
<p>Julius nem tagad semmit, de valamit akart mondani védekezésül, a
hadnagy azonban türelmetlen mozdulatot tesz, mintha le akarna
szállni, mire Julius villámgyorsan a szobában terem.</p>
<p>Lars keserves helyzetben áll ott, amíg az öccse megint kijön és
átadja a kést.</p>
<p>Letörtél egy pengét, mondja a hadnagy.</p>
<p>Nem, az már úgy volt azelőtt is, feleli Julius, tessék
elhinni.</p>
<p>Ha még egyszer hozzányúlsz valamihez, amit a fiam másnak
ajándékozott, akkor ebből kapsz kóstolót! mondja a hadnagy és
ostorát megsuhintja a levegőben.</p>
<p>Julius elszalad, be a szobába, gyorsan, akár a villám; az ajtó
nyitva marad mögötte.</p>
<p>Ekkor a hadnagy hallja, amint Lars Manuelsen, az apa, odabent
felmordul. Aha, Lars Manuelsen kezdett nagy legény lenni, a
malomban szolgált és sokat keresett, függönyök voltak az ablakán,
volt egy fia, aki elvégezte a szemináriumot, Daverdana lánya sem
volt közönséges leány, sőt már a legjobb úton haladt afelé, hogy a
segéd-kikötőmester kedvese legyen. Lars Manuelsen morog és azt
kérdi:</p>
<p>Mi történt, megütött, Julius? <span class="pagenum"><a name=
"Page_188" id="Page_188">-188-</a></span></p>
<p>A hadnagy már el akart lovagolni, de visszatartja lovát és azt
mondja Larsnak:</p>
<p>Hívd ki az apádat!</p>
<p>Lars megint engedelmeskedik.</p>
<p>Az öreg kijön vörös ingujjban, az anyag boltos Per üzletéből
való, bizony Larsból nagy legény lett.</p>
<p>Mit járatod a szád? kérdi a hadnagy.</p>
<p>Én? Dehogy is, csak megkérdeztem a gyereket…</p>
<p>Azt hittem, hogy morogni mersz.</p>
<p>Különben, ha a gyerek nem törte el a kést, akkor azért nem kell
mindjárt összeszidni.</p>
<p>Hallod-e, Lars, az ősszel megint elloptál egy juhot a
legelőmről. De most már vége legyen, utoljára figyelmeztetlek!</p>
<p>Mit csináltam? Juhot loptam?</p>
<p>Ez még nem a legrosszabb, de az én bélyegemmel ellátott prémeket
adtál el a boltban, úgy hogy Martin béresemnek kellett
visszavásárolnia. Nem akarom, hogy Segelfossról való prémek meg
bőrök legyenek a te cserekereskedésedben.</p>
<p>Hogy én juhot loptam! Azt nem, nem igaz…</p>
<p>A hadnagy felemeli ostorát:</p>
<p>Még egy szót és börtönbe jutsz!</p>
<p>Kedves uram, mondja Lars remegő szájjal. Ha igazán elloptam
volna egy juhot, akkor gondoljon nagy családomra. Egészen más lett
volna, ha egy szegény embert tettem volna még szegényebbé, de a
nagyságos urat, aki olyan gazdag… Ez a színtiszta igazság, ez a
Lars itt, meg Daverdana, nem győznek eleget hálálkodni a nagyságos
úrra…</p>
<p>Elég, vidd vissza apádat! kiáltja a hadnagy dühösen. Aztán a
fiúhoz fordul: <span class="pagenum"><a name="Page_189" id=
"Page_189">-189-</a></span></p>
<p>Miért álltál itt egész idő alatt? Amit mondtam, az mind nem
neked szólt. Ha jól viseled magad, akkor nem lesz károdra. Mit
akartál mondani?</p>
<p>Lars nem mer megszólalni. Alázatos, merész arcú, erős, durva
legény, előre nyujtja fejét, így áll az egész jelenet alatt.</p>
<p>Nem szólhatok semmit, mondja, hiszen nem csináltam semmit.</p>
<p>A hadnagy tovább akar lovagolni.</p>
<p>Lars néhány lépést vele megy és így szól:</p>
<p>Egy évig a lelkésznél tanultam, mert meg akarom próbálni, hogy
valamire vigyem, tovább szeretnék tanulni.</p>
<p>Az a bizonyos tipus, gondolja magában a hadnagy, a paraszt, aki
lelkésszé dolgozza „le“ magát. Például ez a fickó is tovább tanul!
No hiszen ez filozófiai nyelven szólva csak az örök körforgás, nem
veszteség, hiszen Lars testileg amúgy is lusta volt a
halászatra.</p>
<p>Nem szép dolog ilyesmit kérni, de ha nagyságos úr lenne olyan jó
nekem segítséget nyujtani addig, amíg a magam erejéből tanulhatok,…
még egy évig…</p>
<p>Ez talán nem éppen a legjobb pillanat volt erre a kérésre, vagy
lehet, hogy mégis ez volt a legalkalmasabb: a két bűnössel való
jelenet után a hadnagy megengedhette magának, hogy nagylelkű
legyen. Nem következett egyik a másikból? Lars gyerek Holmengraa
szolgálatában állt, de nem ahhoz fordult, hanem mint eddig, a
földesurához, Segelfoss urához, aki kezében tartotta
valamennyiüket. Azonkívül pedig ez a gyerek Daverdana bátyja,
Daverdana viszont ügyes lány.</p>
<p>Ugyanis nagyon szeretnék magánórákat venni, fejezte be Lars.
<span class="pagenum"><a name="Page_190" id=
"Page_190">-190-</a></span></p>
<p>A hadnagy bólint és így felel:</p>
<p>Támogatni foglak.</p>
<p>Röviden és velősen, pont.</p>
<p>A hadnagy visszalovagol Gottfredékhez. Milyen megerőltetés,
milyen nevetséges fáradság egy zsebkés miatt, de a hadnagy nem
végez félmunkát. Anya és fia az ajtó mellett állnak, Pauline pedig
az ajtóban mereszt nagy szemeket.</p>
<p>Ép volt ez a kés, mikor elvesztetted?</p>
<p>Ép-e? Igen.</p>
<p>Biztosan tudod?</p>
<p>Ép volt? kérdi Gottfred és az anyjára néz. Nem érti a dolgot,
hát nem volt ép az a kés? Talán kettétörte valaki?</p>
<p>Igen, a kés ép volt és ragyogott, feleli az anya, a ládában
őriztük, aztán azon a napon…</p>
<p>A hadnagy lehúzza a keztyűjét, kinyitja a köpenyét és a saját
kését veszi ki a zsebéből. Ó, annak ezüst nyele volt és mind a két
végét állatfej diszítette, két vakítóan fényes penge, meg egy
keztyűgomboló volt rajta. A hadnagy maga vette angliai utazása
alkalmával.</p>
<p>Willatz küldi ezt neked a régi helyett, mondja a hadnagy.</p>
<p>Gottfred olyan keveset ért az egész históriából, hogy nem meri
elvenni a kést, csak áll ott fülig pirultan, néhányszor kinyujtja a
kezét, de mindig visszahúzza. Hallja, amint az anyja így kiált fel:
Nem, ez nagyon is sok! Amint Gottfred kezében tartja az ereklyét,
nem köszöni meg, csak mikor az anyja eszébe juttatja, akkor nyujtja
fel a kezét a nyereg felé. <span class="pagenum"><a name="Page_191"
id="Page_191">-191-</a></span></p>
<p>A hadnagy elfogadja a kezet és bólint, sőt többet is tesz a
hadnagy, egy darabig fogja a kezét, azt a kis eleven, remegő,
köszönő gyermekkezet. Vajjon mi ment végbe a hadnagyban?</p>
<p>Gottfred a neved?</p>
<p>Igen.</p>
<p>Holnap jöjj el hozzám… ilyen időtájban.</p>
<p>Elmenjen a nagyságos úrhoz? kérdi az anya. Holnap?</p>
<p>Holnap tizenkét órakor.</p>
<p>A hadnagy ellovagol.</p>
<div class="chapter">
<h2>13.</h2>
</div>
<p>Most úgy megy minden, mint a lavina. Hónapok, évek mulnak el, de
nem egyforma hideg kicsiségekkel telnek, ahogy a hetek és hónapok
máskor szoktak telni múlni, hanem lavinákkal, kicsiny és nagy
lavinákkal. Segelfoss meg a környéke, azóta, hogy a hadnagy kezébe
került, annyira megváltozott, hogy alig lehet ráismerni.
Tulajdonképpen nem pusztult el semmi, de megváltozott a külseje és
a jellege, mindene és még folyvást változik, emberek és dolgok
egyaránt.</p>
<p>Lám, Coldevinék se jöttek már többé. Az idén se jönnek?
kérdezhette Adelheid asszony. Nem, az idén sem. És az asszony várt
még egy nyarat és még egy telet, aztán megint megkérdezte:</p>
<p>Furcsa, hogy senki se jön tőlük. Hát már egyikük se jön?</p>
<p>Egyikük sem, feleli a hadnagy. Fredrik azt írja, hogy szülei
megöregedtek és legszívesebben otthon maradnak. Különben üdvözletét
küldi. <span class="pagenum"><a name="Page_192" id=
"Page_192">-192-</a></span></p>
<p>És Fredrik felesége, meg a gyerekei?</p>
<p>Azokról egyáltalában nem ír.</p>
<p>Adelheid asszony leejt egy gombostűt, jó darabig áll ott, aztán
felveszi a tűt és ezt kérdi:</p>
<p>És Fredrik maga?</p>
<p>Neki nincs ideje… leejtett egy tűt? Segíthetek?</p>
<p>Köszönöm, már megvan.</p>
<p>Nem, minden megváltozott, még Coldevinék is. Nem jönnek többé.
És minden egyre változik.</p>
<p>Nem volt-e szó már arról is, hogy Segelfoss faluból külön
egyházközséget csinálnak? Csakhogy abba jó idő beletelik, Windfeld
lelkész nem egyezhetett bele olyan tervbe, melynek megvalósítása
annyira csökkentette volna az ő jövedelmét… De ha majd meg lesznek
számlálva a napjaim idefönt, mondta, akkor azt tehettek, amit
akartok!</p>
<p>A napjai idefönt, északon, talán arra gondolt, hogy máshová
helyezteti magát? Hiszen áldott életet élt most, nagy kerülete volt
és kevés dolga; már tizenöt éve lakott itt és ameddig lehetett, itt
akart maradni, gyökeret vert, otthonra talált. De mégis délre
kellett mennie, az egyház szolgája volt és valamelyik östlandi falu
hívői már bizonyosan nagyon kívánkoztak utána. Talán északon élje
végig az életét és ott is haljon meg? Északon? Ilyen kárhozatra
bizonyosan nem ítéltetett, C. P. Windfeld kiváló hirdetője volt az
Úr igéjének és az egyházi levéltárba néhány érdekes feljegyzést
tudott beiktatni Segelfoss új templomáról, azt senkise tudná utána
csinálni! Ilyen ember ne kívánkoznék valamelyik déli stallumra?
Isten segítségével nem fog kibújni a papok áthelyezésének törvénye
alól.</p>
<p>De Isten segítségével volt remény utódra is, hiszen <span class=
"pagenum"><a name="Page_193" id="Page_193">-193-</a></span> Lars
Manuelsen fia, Lars Larsen már szorgalmasan tanult.</p>
<p>Ó, ez a Lars, acélos akaratú ember, pompásan értett a
tankönyvekből való tanuláshoz! Krisztiániában volt és vizsgázott,
egy évre elbújt, még több műveltséget szerzett, aztán előkerült és
megint letett egy vizsgát. A tromsöi szemináriumban kezdte magát
Laursennek nevezni, de itt a szülőfalujában, mint Holmengraa úr
gyermekeinek házitanítója, nem folytathatja ezt. Már régen Lassen,
L. Lassen a neve. Híre járt a szorgalmának, úgy látszik a naptár
minden szentje megszállta. Mikor a püspök felügyelő körútján a
faluba érkezett, ezt mondta: Ha Lassen nem vigyáz magára,
elveszítjük, már most is beteges a melle, meg fog halni!</p>
<p>Az egész falu büszke volt erre az acélos emberre és valóban már
kevesebbet káromkodtak, különösen az apja, Lars Manuelsen
jelenlétében. Minden vizsgánál szájról-szájra járt a neve és a
Lars-gyerek nem egyszer volt beszélgetés tárgya boltos Per
üzletében. Csak már túlesett volna rajta! mondja az egyik. Mi lesz,
ha elveszítjük, ahogy a püspök mondta! hangoztatja egyik-másik.
Akkor Lars üdvözülni fog, nyilatkozik egy hang, az pedig nem lehet
baj! Az apa, Lars Manuelsen beleszól: Úgy beszélsz, mint egy
szamár, talán nagyon is sokat pityizáltál.</p>
<p>Sokat jártatták a szájukat, az ám!</p>
<p>Bizony, néha pityókáztak boltos Pernél, olyankor élénk társalgás
és pénzcsörgetés keletkezett, az ajtón ki meg bementek, és a
mérőedénynek, meg a hordónak sok dolga volt. P. Jensen pedig
kövérebb, gazdagabb és egyre tekintélyesebb lett, de paraszt
maradt, aki még mindig háziszövésű ruhában járt. Most már mindenki
<span class="pagenum"><a name="Page_194" id=
"Page_194">-194-</a></span> tudta, hogy egy ilyen nagyvagyonú ember
nem csaphatja be a gyerekeket az alkunál; de lám az emberek mégis
bizalmatlansággal viseltettek iránta! Nem mondtak le arról, hogy a
kezére ne nézzenek és beleszóljanak, ha szükséges. Egyébként P.
Jensen is megtette, ami tőle telt, hogy az emberek s a község javát
szolgálja… Mindenkinek meg kell adni az igazát. Mikor nem kapott
engedélyt, hogy tánctermet nyisson, a földnyelv mögött egyik
csónakházban adott táncleckéket az ifjúságnak, a csónakházat
alaposan kipadlózta s így kiválóan alkalmassá tette vasárnapi
összejövetelekre.</p>
<p>Az az ember pedig, aki mindenki és mindenek fölött uralkodott,
Holmengraa úr, nem soványodott le sok munkájától, aminthogy meg se
hízott gazdagságában. Szelídlelkűen, igazságszeretően járt el
mindenütt és igazgatta hatalmas üzemét. Eddig százezer tallérnyi
adót fizetett; de abban az évben, amikor életbe léptették a
koronát, meg az őrét és az összegek egyszerre óriásra szökkentek az
emberek szemében, Holmengraanak egy egész milliót kellett adóba
fizetnie. Panaszkodott talán? Egyáltalában nem. Inkább úgy
látszott, mintha akkor se volna kedve panaszkodni, ha kétmilliót
vetettek volna ki rá ebből az újmódi pénzből. Valahogy rátermett a
gazdagságra. Most már az övé volt a jó Segelfoss egész környéke, a
malomüzem, a rakodópart meg a kikötőhíd; az övé volt a
szatócsüzlet, meg a sütőde ott lent a tengernél, bár ezeket más
néven vezették; azonkívül bizonyossággal tudta mindenki, hogy sok
pénze hever a partvidéki kereskedőknél, leegalább is az utväri
Henriksennél, sőt úgy vélték, hogy birtoka csak az ősrégi
<span class="pagenum"><a name="Page_195" id=
"Page_195">-195-</a></span> Coldevin-féle ytterleiai földeknél
végződik és Coldevin túlságosan gazdag, semhogy őt is legyűrhette
volna Holmengraa.</p>
<p>Tehát voltak még korlátok az ő számára is.</p>
<p>Az utóbbi időben azon fáradozott, hogy távíróállomást kapjon
ide; ez kissé lassan ment, az állam ellenezte és sokáig
gondolkozott. Az emberek meg voltak róla győződve, hogy, ha az
állam még csak egy keveset gondolkozik, akkor Holmengraa saját
szakállára állíttatja fel a távíróvonalat. És mintha csak az állam
belátta volna ezt a veszedelmet, póznák, huzalok, munkások érkeztek
és az építkezés megkezdődött.</p>
<p>A malom pedig megszakítás nélkül zúgott. Szakadatlan sorban
jöttek nagy teherhajók, gabonával megrakottan, a Keleti tengerről
meg a Fekete tengerről, végül már egy egész buzaszállítmány
érkezett, nélkülözésről ezen a földön nem is lehetett beszélni.
Buza: mese, déligyümölcs! A malom megőrölte, az emberek megvették
és valóban a buza jól bevált, buzakenyér került a sütődébe meg a
szegény ember asztalára. Csoda, hogy eddig az emberek életben
tudtak itt maradni enélkül, főképpen kisgyerek korukban, amikor a
kása még nem volt olyan hófehér, mint most. Mi többet lehetett még
kívánni? Még hozzá ügyvéd is telepedett le a szomszédságban,
fiatalember, s annyira tele volt törvénytudással, hogy az emberek
vigyázni kezdtek a szájukra meg a kezükre egyaránt. Most már nem
kellett hosszú utakat megtenni, vagy éppen a bíróságra elmenni
azért, hogy az igazát megkapja az ember, Rasch ügyvéd a helyszínén
el tudta intézni az ilyesmit. Jó, hogy eljött, Holmengraa már előre
házacskát építtetett neki. <span class="pagenum"><a name="Page_196"
id="Page_196">-196-</a></span></p>
<p>Rasch úr meg akarta látogatni az uraságokat a kastélyban, de
Holmengraa úgy rendezte be a dolgokat, hogy a szabad ég alatt
mutatkozhatott be a hadnagynak, meg a nagyságos asszonynak. Ez jó
gondolat volt és mind a két fél hálás lehetett érte.</p>
<p>Az alkalom pedig a következő volt:</p>
<p>A tavaszi olvadások nyomán bekövetkezett áradás átszakította a
hadnagy malomgátját és elragadta a malmot. No az a kis malom már
amúgy is évek óta üzemen kívül volt; rögtön, amint Holmengraa
felállította a maga üzemét, elhallgatott, de amint ott állt,
valóságos kis fenség volt, mely a kastélyhoz tartozott, most
azonban eltünt.</p>
<p>Aztán a fűrésztelep. Volt ott fűrésztelep is? Eltünt. Úgy
látszott, mintha a malom, meg a fűrésztelep eltünése, Holmengraa úr
folyóján, teljesen kívánság szerint történt volna. Furcsának,
feltünőnek tetszett, ez a két berendezés valóban útjában állt
Holmengraa egyik új tervének és most a folyó elvitte őket.</p>
<p>Holmengraa úr nem titkolta el, hogy ezt a szerencsétlenséget ő
okozta; ő gátolta el túlerősen a folyót, amivel az építőfának a
hadnagy erdejéből való leúsztatását akarta elősegíteni.</p>
<p>Amikor a hadnagy felment a folyóhoz, hogy megszemlélje a
pusztulást, az asszony valóban részvétet érzett iránta: annyira
szívére vette az ura, hogy apjának, meg nagyapjának a malma és
fűrésztelepe eltünt. A hadnagy csak ebédre került haza; mikor
később megint ki akart menni a szerencsétlenség színhelyére, az
asszony megkérte, hogy ő is vele mehessen, amin a hadnagy előbb
megütközött, de aztán így szólt: <span class="pagenum"><a name=
"Page_197" id="Page_197">-197-</a></span></p>
<p>Köszönöm a részvétét. Kérem, húzzon magas cipőt!</p>
<p>És Holmengraa a maga részéről magával vitte a fiatal Rasch
ügyvédet s a hadnagy után ment. Ott találkoztak aztán mind a
négyen.</p>
<p>A folyó nagy zajt csapott, köszöntek, de alig hallották saját
szavukat, Holmengraanak kiabálni kellett, mikor Rasch urat
bemutatta. Csodás látvány volt, amint ez a fiatalember levette a
kalapját és beleköszönt a lármás csendbe.</p>
<p>Lassan indultak el valamennyien, élükön a hadnaggyal; mikor egy
pillanatra megállt, Holmengraa így szólalt meg:</p>
<p>Itt látszik, hogy a tapasztalat hiánya milyen ostobaságokra
vezet; hozzáértő ember bizonyosan nem gátolta volna el ennyire a
folyót a faúsztatás miatt.</p>
<p>A hadnagy fülelni kezd:</p>
<p>Ön gátolta el a folyót? Miért?</p>
<p>Sajnos, ostobaságból. Boldogtalan vagyok miatta. Most csak arra
kérem, hogy adjon nekem annyi időt, amennyi a kár megtérítéséhez
szükséges.</p>
<p>Mit akar tenni?</p>
<p>Volt itt egy gát, egy malom, meg egy fűrésztelep, azokat akarom
helyreállítani.</p>
<p>Szünet.</p>
<p>Alapjában véve régi skatulyák voltak és itt álltak anélkül, hogy
hasznot hajtottak volna, mondja a hadnagy. Nem, ne építse fel újra
őket.</p>
<p>Várta Holmengraa ezt a feleletet? Senkise tudja, ő pedig nem
nyilatkozott róla. Ellenben alázattal így szólt a hadnagyhoz:</p>
<p>Akkor van más megoldás is. A folyónak az önre <span class=
"pagenum"><a name="Page_198" id="Page_198">-198-</a></span> eső
felét használhatatlanná tettem és meg akarom fizetni azt, amit az
ön folyó-fele ér.</p>
<p>Szünet.</p>
<p>A hadnagy egyre s másra gondol és erre a következtetésre
jut:</p>
<p>Magáénak akarja az egész folyót?</p>
<p>Ha önnek úgy tetszik.</p>
<p>A hadnagy tovább megy. Valamennyien mennek. Mikor a válaszútra
érnek, a hadnagy megáll, alaposan meggondolt és megfontolt
mindent:</p>
<p>Azt nem tudom megtenni. Többet nem adok el a folyóból.</p>
<p>Várta Holmengraa ezt a feleletet? Egyáltalán nem látszott
megsértődöttnek, hanem mint mindig, barátságosan így felelt:</p>
<p>Van harmadik megoldás is: megfelelően megtérítem önnek a
kárt.</p>
<p class="center">*</p>
<p>Pár nappal később Holmengraa úr egyedül járta végig a folyót a
maga oldalán. Talán új terv motoszkált a fejében és most szemével
próbálta felbecsülni és lépéssel felmérni a terepet, meg aztán
költségvetést csinált. Új terv? Igen, megint új terv.</p>
<p>Valamivel később a hadnagy tette meg ugyanazt az útat, ő is
gyalog járt. Minthogy átment Holmengraa oldalára és semmitse
csinált titokban, nyílván magát Holmengraat kereste. Időnként
meg-megállt gondolkozni.</p>
<p>Igen, akármennyit gondolkozott és fontolgatott két napon és két
éjszakán át, még mindig nem jutott eredményre. <span class=
"pagenum"><a name="Page_199" id="Page_199">-199-</a></span> Hiszen
amikor Holmengraa úr ajánlatát elutasította, akkor ez
értelmetlenségnek, bogarasságnak tűnhetett fel, de a hadnagy jól
tudta, hogy megvannak rá a maga okai: a bank, a saját biztonsága
érdekében és a bergeni kezesekkel történt tanácskozás után arra
kérte, hogy a segelfossi kiváltságok és területek további eladását
egyelőre szüntesse be.</p>
<p>Türelmes bank, amelyik ennyire hagyta fejlődni a dolgokat. De ez
mégis csak sértés volt Segelfoss urával szemben és a hadnagy eleget
bosszankodott is miatta. Ezekben a napokban rettentő lehetőségek
derengtek fel előtte. Ha távozni kell a kastélyból és a birtokról,
hogyan igazolhatja magát a Willatz Holmsen-dinasztia sarjadéka
előtt valamikor? De minden töprengése eredménytelen maradt; talán
még nem volt igazi stílus az üzleteiben. Ó, ez csak a kezdet, csupa
gyerekjáték. A tanyai csirkék életében ismert magára: ha egy tyúk
fejébe vett valamit, akkor először az egyik oldalra fordítja a
fejét, aztán a másik oldalra fordítja a fejét és megnézi, vajjon
alkalmas-e a világ tervének megvalósítására, aztán esztelenül és
céltalanul nekirohan és csak akkor áll meg, ha új bolondság jutott
az eszébe. Semmi a világon rá nem bírja arra, hogy akarata ellenére
megforduljon; kitérhet, kerülőt tehet, de meg nem fordul.</p>
<p>Miért forduljon meg a hadnagy? hiszen nem tékozolt el semmit,
még csak az orgonát se vette meg, sajnos. Csak egy természeti
törvénynek esett áldozatul, valami felsőbb hatalomnak, mit tehetett
volna ellene. Mint öreg katona, jól tudta, mi az engedelmesség,
hallgatott tehát a takarodóra. Hiszen nem ment ő tönkre, övé volt
Segelfoss, senki másé, övé volt a nagy kastély <span class=
"pagenum"><a name="Page_200" id="Page_200">-200-</a></span> s a
benne levő sok műkincs, senki másé; de a birtokot adósság terhelte
és adósság volt a legtűrhetetlenebb dolog a világon. Most még
nyílván megmenekülhet azáltal, hogy elfogadja Holmengraa úr
ajánlatát és megengedi, hogy megtérítse a gátszakadás okozta
károkat, de mennyi lehet az az összeg? Még csak a bankot se tudja
elhallgattatni, utána pedig nem marad semmije, amiből megélhessen.
Egyáltalában nem mentegette önmagát, ó nem. Lehet, hogy nem értett
a gazdálkodáshoz, lehet az is, hogy ez volt a végzete. Mondhatta
volna magának, hogy az ember nem költhet folyton, mikor nincs
jövedelme, de mégse mondta. Persze, hogy nem kellett volna eldobni
az alig használt patiencekártyákat, ez bolondság volt. És szigorúan
véve arra a túldrága bundára se lett volna szüksége, amelyet az
angliai utazásra szerzett be. Az ilyesmi nem rugott nagy összegre,
de ez volt az egyetlen pazarlás, amire vissza tudott emlékezni.
Most ott lógott a bunda, használni nem tudta. A tábornok nem járt
északon, mikor vette volna fel hát a bundát? Ha valami nagy,
elháríthatatlan összeomlás következnék be, akkor a felesége,
Adelheid asszony még szemrehányást tehetne egyért-másért: bár
feküdne az a bunda még felvágatlan szövetként a szabónál. Lám, ő
sok mindent eltűrt Adelheidtől: egyebek közt agglegénnyé tette a
házasságuk kellő közepén; ezt még csak el lehetett viselni, amíg
magát bűntelennek tudta, – de ha most az asszony jönne és jogosan
szemrehányással illetné! A meg nem érdemelt szemrehányást még csak
el tudta viselni, de a megérdemeltet nem.</p>
<p>Most aztán útban van Holmengraahoz, hogy egy kicsit
mentegetőzzék előtte. Kurta elutasítása abban <span class=
"pagenum"><a name="Page_201" id="Page_201">-201-</a></span> a
formában magának se tetszett. Azt akarta mondani, ami igaz is volt,
hogy bizonyos körülmények gátolják abban, hogy többet is eladjon a
folyóból. Különben, nem is adott volna olyan kurta választ, ha
Adelheid nincs ott. Ő miatta kellett úgy fellépni, igazi földesúr
módjára.</p>
<p>Ekkor pillantotta meg odafönt Holmengraa úr kalapját s hátát;
jó, nem akarta, hogy őt kérjék vala mire, inkább ellenkezőleg, ha
lehet. Holmengraa? Mélyen belenyúlt az életébe ez az idegen, a
hadnagy sok tekintetben egyenrangút látott benne, sok tekintetben
pedig mesterét, de ki volt ez a Holmengraa? Az ő ellenlábasa.</p>
<p>Ekkor Holmengraa megfordul és megint visszajön, a hadnagy elébe.
Ki volt ez az ember? Hazátlan, névtelen, sehonnai kalandor… talán
szimbolum, végzet. Köszön a hadnagynak, ahogy szokta és a hadnagy
viszonozza. Most is olyan a viszony köztük, mint azelőtt, de ebben
a pillanatban a földbirtokos elfogódottabb. Talán azért járkált itt
Holmengraa, mert őt várta?</p>
<p>A hadnagy mindjárt úgy kezdi, ahogy szokta:</p>
<p>Legutóbb, amikor beszélgettünk, ön három megoldást említett.
Volna negyedik is: hagyunk mindent, úgy, ahogy van.</p>
<p>Azt nem engedhetem, feleli Holmengraa.</p>
<p>Nem adhatok el többet a folyóból, sem a birtokból. Az apám
idejéből származó tartozások gátolnak meg benne.</p>
<p>De azt csak nem tilthatják meg, hogy elfogadja valamely kár
megtérítését?</p>
<p>Hm. Ezt nem szeretném. Hisz önnek nem volt haszna a káromból.
<span class="pagenum"><a name="Page_202" id=
"Page_202">-202-</a></span></p>
<p>Hadnagy úr, éppen most voltam fenn a folyó mentén. Eddig két
dolog állt az útamban s most azok nincsenek többé. Furcsán hangzik,
de utamban álltak és most eltűntek.</p>
<p>A hadnagy ettől nem lett okosabb és így nyilatkozik:</p>
<p>Nem tudom… igazán nem értem, hogy mit mond.</p>
<p>Úgy áll a dolog, magyarázza Holmengraa, ha én az az ön gátját a
magam oldalán építhetném fel újra, akkor egy feltétlenül szükséges
gépet tudnék hajtani. Ha szabad kérnem, hadnagy úr, jőjjön velem,
megmutatom.</p>
<p>Fölmennek a folyó mentén és út közben beszélgetnek:</p>
<p>Milyen gépről van szó?</p>
<p>Kábelberendezés, megtakaríthatnám a sok drága lóerőt, amire most
az üzemeimhez szükségem van.</p>
<p>A hadnagy valami sín, meg lokomotív iránt érdeklődik, Holmengraa
pedig folytatja magyarázatát:</p>
<p>Igen, síneket akarok lefektetni a hídtól a malomig, két sínpárt.
És a vízesés húzza fel meg le a kocsikat.</p>
<p>És Holmengraa megmutatja a helyeket, mutatja, hogy ott lenne a
gát, ott meg a turbina. A víz lármája arra kényszeríti az urakat,
hogy szorosan egymás mellé álljanak, ami kellemetlen a hadnagynak,
az a benyomása támad, hogy a tervnek most már nincs akadálya és
visszalép a folyótól.</p>
<p>Hát akkor csak kezdjen nyugodtan építeni, mondta.</p>
<p>Hogyan? Hát nincs olyan mód, amely mindkettőnket
kielégítene?</p>
<p>Nem tudom. A bank megtiltotta, hogy eladjak.</p>
<p>Bank? kérdi Holmengraa közömbösen. Meg fogom önt váltani a
banktól. <span class="pagenum"><a name="Page_203" id=
"Page_203">-203-</a></span></p>
<p>A hadnagy ott áll. Talán fénysugár villan át a szívén, ez
megfelelne úri lelkének, ha készpénzzel adhatná meg a választ a
banknak.</p>
<p>Nagy összeg az, mondta, de a birtokom zálog rá. Már lefizettem
valamit, de tizennégyezer még fenmaradt.</p>
<p>A régi pénzből?</p>
<p>Igen, sajnos, tizennégyezer a régi, nagy pénzből: tallér.</p>
<p>Holmengraa, úgy látszik lassanként elsajátította a hadnagynak
azt a szokását, ahogy ő az ügyeket kezeli, mind kurtábbra fogja a
szavait.</p>
<p>Váltóról van szó?</p>
<p>Igen. És kezesekről, akiknek ismét a a birtokon van záloguk.</p>
<p>Beváltom azokat a papirokat.</p>
<p>Furcsa: nagy, rendkívül fontos ügyet tárgyaltak le itt, de csak
kevés, feltétlenül szükséges szót mondanak. Mikor a két úr
elbúcsuzott egymástól, minden rendben volt, megegyeztek egy
bizonyos összegben az egész folyóra, meg a hegyekben levő tóra
vonatkozólag. Holmengraa úr mindezt megvette a segelfossi birtokból
és most hát ez is az övé volt.</p>
<p>A hadnagynak talán kedve támadt újra megszemlélni erdőinek az
errefelé eső néhány szakaszát, ha már úgy is ott jár, megfordult és
megint elment gátjának romjaihoz, elhaladt mellette és követte a
folyót, föl egészen a hegyi tóig. Ó igen, fiatal finom fa volt itt,
ötven év múlva gyönyörű erdő lesz belőle, értékes erdő, ifjú
Willatz nyugodt lehet felőle. Általában, a dolgok kezdtek
rendbejönni! Meglehetősen fontos üzletet kötött le ma, megszabadult
a banktól és megint pénz van <span class="pagenum"><a name=
"Page_204" id="Page_204">-204-</a></span> a kezében, jókora összeg,
hosszú időre elegendő. Akárki is, Holmengraa úr, olyan volt, mint
akit a gondviselés küldött neki, tanács a tanácstalanságban; a
hadnagynak csodálkoznia kellett. És a legjobb az egész dologban az
volt, hogy nem apró, ingyenszívességeket fogadott el Holmengraa
úrtól, hanem csak üzleteket kötött vele. Igy kellett ennek lenni.
Hogy itt kószáljon és örökké lekötelezettje legyen holmi szívesség
miatt? Semmilyen vásár sem olyan drága, mint az ajándék.</p>
<p>A hadnagy egyre bölcsebb lett. Hol van már fiatalabb napjainak
féktelensége és önfejűsége? Csak ritkán mutatkozott a parázs a hamu
alatt. Igy kellett ennek lenni.</p>
<p>Egy óra hosszat ül itt és gondolkozik, hiszen filozófus, nincs
sürgős dolga. Fölemelkedik, továbbmegy, föl az erdőbe, és áttekinti
azt: sajnos, sok a friss tönk, a legutóbbi bányafairtásból
kifolyólag, igaz ugyan, hogy sok szép cserje maradt meg, az idő
majd megérleli és gazdaggá teszi Willatzot.</p>
<p>Kerülőt tesz és hirtelen Holmengraa hajléka előtt áll: nagy ház,
de új és egzótikus, óriási tetővel, messzire kinyúlik a házfal
fölött, hogy árnyékot adjon, – mintha csak szükség lenne rá! És
keresztléc támogatja a tetőt. Mindez olyan gyarmatos jellegű volt,
a tyúkok az udvaron szaladgáltak, a kertben mostanáig úgyszólván
nem volt egyéb, csak néhány ribiszkebokor.</p>
<p>Nini, itt jön ki Adelheid a ház udvari oldalán, bizonyosan
megint zongorázott. Holmengraa kíséri ki és a házfal mentén a kis
kerti átjáróhoz vezeti. Furcsa: úgy vezeti, hogy a karjával átfogja
a derekát. Aztán leülnek a ribiszkebokroknál.</p>
<p>Volt itt lent is finom erdő, de nem egészen tiszta, <span class=
"pagenum"><a name="Page_205" id="Page_205">-205-</a></span> leveles
fákkal kevert. Ha Holmengraa csakugyan fenyőillatot keresett, akkor
miért építtette a házát ebbe a kevert erdőbe? Ezen eddig még nem
gondolkozott a hadnagy, de most eszébe jutott. Továbbment, ismét a
folyóhoz ért és megállt a hídon. Lám, itt áll még a téglaégető
kemence, mindenkitől elfeledten, még a nagy áradás is
megfeledkezett róla; az egyetlen dolog, ami neki a folyóból, meg a
régi berendezésből megmaradt.</p>
<p class="center">*</p>
<p>Ha a hadnagy szobája diványán ül, már nem ugrik fel többé és nem
csenget Daverdanáért, sok régi szokásáról lemondott és féken tartja
magát. Éppenséggel nem romlott le, a haja megszürkült, de ezt az
évek teszik, még olvassa a humanistákat, de csak hajlandóságból.
Most, ha csenget, akkor Gottfred lép be.</p>
<p>A kis gyerekkezű Gottfred.</p>
<p>Hiszen annak idején, egy évvel ezelőtt azt a parancsot kapta,
hogy jelentkezzék a hadnagynál, hihetetlenül félt és az anyjának
kellett a kastélyba kísérnie. De a hadnagy nagyon barátságos volt
iránta, beszélt vele és azt mondta, hogy ott maradhat. Ez a furcsa
hadnagy, utólag bevitte a gyereket az asszonyhoz és megkérdezte,
vajjon nem gondolja-e ő is, hogy ott maradhat a gyerek és igen, az
asszony is úgy gondolta, ahogy az ura. Igy aztán Gottfred végleg
ott maradt. Most szép ruhái voltak és egész idő alatt jó ennivalót
kapott. Olyan mint egy kis úr, bár apródnak öltöztették, rövid
kabátkában, fényes gombokkal.</p>
<p>Az a fő kötelessége, hogy rendben tartsa az uraságok
<span class="pagenum"><a name="Page_206" id=
"Page_206">-206-</a></span> hátaslovait meg a nyeregszerszámot,
volt azonban más hasznos és fontos teendője is. Kizárólag az úrnak
meg a nagyságos asszonynak állt szolgálatában, más nem
parancsolhatott neki, ők ketten osztoztak rajta. A nagyságos
asszonynak bizonyosan nem a legkevésbé volt szüksége rá. Milyen
könnyen kedvet kaphatott például arra, hogy valakit franciára
tanítson; és ki alkalmasabb erre, mint Gottfred. Éppúgy, ha nagyon
egyedül érezte magát és valakivel beszélgetni szeretett volna,
Gottfred sohase volt messze. Csak Willatzra gondolt ilyenkor és
alapjában csak vele szórakozott; néha felolvasta Gottfrednek a fia
valamelyik levelét: ilyenkor volt ám csak ünnep!</p>
<p>A hadnagy inkább szabad ég alatt dolgoztatta, például, hogy a
hídnál levő irodából hozza el neki a postát, vagy pedig vigye oda,
avagy etesse meg borsóval a galambokat. Ezt is csak el kellett
végeznie valakinek! Általában sok dolog volt ebben a nagy házban;
ha az uraságok elmentek, vagy hazajöttek, Gottfred a folyosón állt,
hogy szükség esetén kéznél legyen. És ez sokszor megesett.
Egyébként azonban szelíd urak voltak a hadnagyék, akik nem
erőltették túl cselédségüket és Gottfred különben is kicsiny volt.
Ha például a hadnagy csengetett érte, akkor rendszerint csak arról
volt szó, hogy menjen le a lépcsőn és nézze meg a hőmérőt; ha aztán
a gyerek visszatért és megjelentette a hőfokot, akkor a hadnagy
bólintott és más tennivalója nem volt Gottfrednek.</p>
<p>Igen jól ment a fiú sora. Most aztán Pauline nővére, Pauline,
aki mindig lesüti a szemét, szintén a hadnagyékhoz akart kerülni,
bizony ő is. Ennek pedig nem lehetett akadálya. Az anyja jött fel
és ajánlotta a lányát. <span class="pagenum"><a name="Page_207" id=
"Page_207">-207-</a></span> Majd megkérdezem a nagyságos asszonyt,
felelte a házvezetőnő. Majd beszélek az urammal, válaszolta a
nagyságos asszony. Ha használhatja, akkor a magam részéről nincs
kifogásom ellene, felelte a férje. Hozza be azt a lányt, mondta az
asszony. Mi a neved? Pauline? Megtartunk téged. Hány éves vagy?
Nézz rám, Pauline!</p>
<p>Igy aztán Pauline is végleg ott maradt. Úgy is sok cseléd volt
Segelfossban, eggyel több, vagy kevesebb, már nem számít.</p>
<p>Múlt az idő.</p>
<p>A hadnagy mindennap elvégzi lovagló sétáját, végigtekint a
földeken meg a sövényeken, a gödrökön meg az erdőkön, mint eddig,
most is megbeszéli Martin béressel, hogy mit kell dolgozni a
tanyán, néha berendeli a béreseket különmunkára, és mindezt a régi,
kellemes modorában tette.</p>
<p>De a telek hosszúak és kietlenek voltak. Ha ilyenkor esténként
körülsétálta a szobáját, más hangot nem lehet hallani az egész
házban, mint a hadnagy tompa lépéseit a vastag szőnyegen. Ó, a
telek hosszúak és kietlenek voltak. Ifjú Willatz még mindig
Angliában járt iskolába és Adelheid Holmengraa úrnál
zongorázott.</p>
<p>Sajátságos ember az a Holmengraa. Most már az övé volt a folyó,
tehát felépíthette volna a gátat, meg a turbinát, de mégse tette.
Amíg egy szép napon ki nem jelentette a hadnagynak, hogy nem, le
kellett mondania a tervéről, az emberek sokat szenvednének miatta
és a fuvarosok kereset nélkül maradnának. A tervemnek meg kellett
hiusúlnia! mondta Holmengraa úr. No, egyáltalában, ami azt a
vízilokomotívra vonatkozó <span class="pagenum"><a name="Page_208"
id="Page_208">-208-</a></span> tervet illeti… vajjon egyáltalában
komolyan gondolta-e?</p>
<p>Ennyi azonban történt: Holmengraa lett Segelfoss ura, s a folyó,
az erdő, meg a földek gazdája. A hadnagy jól tudta ezt.</p>
<p>Mikor először ébredt ennek a szörnyű valóságnak a tiszta
tudatára, rettenetesen megdöbbent és rövid idő alatt még jobban
megőszült. Úgy rendezte, hogy egyszer feltétlenül találkoznia
kellett Holmengraa úrral lent az úton. A saját rettegése ösztönözte
erre a találkozásra, hogy a hitelezője szemében olvashasson. De
Holmengraa úr éppen olyan, mint azelőtt, udvarias, figyelmes
Segelfoss urával szemben, mint az első napon. Igy múlt el a félelem
és hónapok, évek telnek el anélkül, hogy változás történnék.
Barátaim, hiszen Holmengraa háza még mindig a kastélyból kapta a
tejet és fizetett érte! De arról se szabad megfeledkezni, hogy a
hadnagy viszont a kamatokat meg a törlesztést pontosan fizette,
holott egész bizonyosan Holmengraa szerezte meg neki valamilyen
módon az ehhez szükséges pénzt.</p>
<p>Nos, jól van, mindez nem olyan veszedelmes, voltak rosszabb
dolgok is. Például hogyan lehetett teljesen megfeledkezni az
orgonáról, amelynek megvételét egyszer elhalasztották? És mikor,
vagy hogyan kaphat az ember pénzt a templom kibővítésére: a
kórusra, melyen az orgonának állnia kell? A hadnagy
szemrehányásokat tett magának, amiért ez az ügy oly lassan haladt,
hiszen éppenséggel azt lehetett hinni, hogy nincs rá pénze. Talán
az energiája kezdtt alábbhagyni? Most az első jó alkalommal
okvetlenül meg akarta szerezni az orgonát. <span class=
"pagenum"><a name="Page_209" id="Page_209">-209-</a></span></p>
<p>Voltak talán egyéb dolgok is, amelyekben túlságosan engedékeny
volt. A hadnagy nem titkolta maga előtt, hogy komolyan kell
beszélnie Willatz-cal, ha majd a szünidőre hazajön. A fiúból
kétségkívül nagy és pompás legény lett, de még nincs meg az a
szilárd akarata és jelleme, ami egy Willatz Holmsenhoz illik. Mi
történt azzal a gyerekkel? Rajzolni meg festeni akart tanulni,
művész akart lenni – jó, légy művész! Inkább a vegyészetre vágyik,
tengerésztiszt lesz, még jobb, ó sokkal jobb, fiam. Légy egyideig
tengerész, amíg aztán átveheted Segelfosst! De Willatznak volt sok
más bogara is és sokat, sokfélét meg akart próbálni, sőt arra is
tett célzást, hogy egészen a zenének szenteli magát. De ez volt a
legfutólagosabb ötlete, többet nem is hallatott róla.</p>
<p>Az apának tudnia kellett volna, hogy a fiú csakis a zenének
szentelte egész idejét, minden nappalát és éjszakáját, hiszen ez
volt az, amit a vérével kapott, amire anyja tanította.</p>
<div class="chapter">
<h2>14.</h2>
</div>
<p>Willatz hazajön.</p>
<p>Nagy és előkelő, kamáslit hord, meg szürke öltönyt, tetőtől
talpig angol. Mikor az anya viszontlátta ezt a nagy ifjút, a fiát,
megindultság fogta el: a gyerek születése óta eltelt évek száma
nyílván megszaporodott időközben, bizonyosan megváltozott ő is,
megöregedett, – milyen idegen, különös gondolat volt ez neki! Isten
úgy segéljen, azt hiszem, a gyereknek kezd bajusza nőni! –
gondolta. És ez az anya valóban napokon <span class=
"pagenum"><a name="Page_210" id="Page_210">-210-</a></span> át
kedvetlenül nézte, hogy a fiának már pelyhedzeni kezd az álla.</p>
<p>A fiú társaságul egy másik fiatal urat is hozott magával,
gyerekkori jóismerősét, Anton Coldevint, Fredrik konzul fiát. Az
ifjú Anton most már néhány éve a saint-cyri iskolát látogatta,
akárcsak annakidején az apja, kereskedelmi oktatásban részesült és
később be fog lépni apja cégébe.</p>
<p>Most végre ismét eljött egy Coldevin Segelfossba, a serdülő
fiával képviseltette magát Fredrik konzul. Ó Istenem, hány évnek
kellett már eltelnie, Adelheid asszony ugyanolyan idegenkedéssel
nézte az ifjú Anton rettentő hosszúságát, mint a saját fiáét.</p>
<p>A két ifjú emberben egyébként nem volt sok közös vonás, pedig
jóbarátok voltak. Ha az egyik ezt akarta, a másik mást akart,
makacs volt mind a kettő. Anton sokat kószált, a malomban, a hídon,
fent Holmengraaéknál, meg mindenfelé a béresek kunyhóiban. Willatz
elkísérte ugyan néha udvariasságból, de ő már annyira angol lett,
hogy inkább órákhosszat makacsul és ostobán a patak partján állt és
pisztrángra horgászott. Minden lehető dolgok keveréke volt Willatz,
tudott zongorázni, az anyjával énekelni és az apjával felnőtt módra
beszélgetni egyaránt. Nagy csendben magával hozta néhány saját
szerzeményét is, románcokat, apróságokat, – bizony. Hát nem úgy
volt, ahogy az anyja mindig mondta? Zseni ez a gyerek, hiszen
karácsonykor született. Az asszony elénekelte ezt a gyerekmuzsikát,
a menyekig, a paradicsomig emelte mezzoszopránjával. Elfelejtette,
hogy a fia a feje fölé nőtt. Ő meg a fia, jóbarátok voltak,
néha-néha magával vitte <span class="pagenum"><a name="Page_211"
id="Page_211">-211-</a></span> Holmengraaékhoz, hogy kipróbálja a
zongorát és hogy együtt legyen a gyerekekkel.</p>
<p>A két kis indiánus hosszúra nyúlt és különösek voltak. Fekete
hajuk, sárga bőrük és izzó barna szemük volt. Valóban, most még
inkább indiánoknak látszottak, mint mikor az apjuk így nevezte el
őket. Mariane járásában volt valami lopózásszerű, mint a vadakéban,
a kezei renyhék és arra a tétlen népre vallottak, amelyből
származott. Ifjú Willatz megbámulta és csakhamar kezdett szerelmes
lenni bele.</p>
<p>Furcsa egy állapot volt ez! Mintha üdvösség szállta volna meg.
Elbágyasztotta, olykor szúrást kapott, de ezt édesnek érezte. A
lány nyílván tovább jutott az oldalán. A tizenhároméves gyerek
megsímogatta Willatz mellényét, ott állt előtte, és csak nézte a
fiút. Illett ez? Egymásra mosolyogtak és elpirultak a hajuk tövéig.
A fiú futólag megcsókolta és alig ért hozzá, de valami furcsa,
csodálatos illatot érzett a szájában. Ó, milyen kínos zavart
okozott ez a merészsége, szent Isten, szeretett volna elszaladni, a
föld alá sülyedni, nem tudta elereszteni a lányt, erősen fogta és
elbujt, mind a ketten elbujtak, egyik a másik mögött, mind a kettő
a másiknak a háta mögé rejtette az arcát. Most megint el akarták
ereszteni egymást, de akkor a tekintetük találkozott volna…
lehetetlen. Nem, egymás szemébe nézzenek ilyen esemény után?
Lehetetlen. Ha legalább sötét volna! Hát nincs menekvés? Ott megy
egy ember az úton, mondja a fiú. Hol? kérdi a lány és félig
megfordul. Ott lent, visz valamit. Igen, zsákot cipel. Nem látod,
hogy zsák van a hátán? Ezzel elhúzódtak egymástól. Milyen pompás
kakasotok van, mondja a fiú és még mindig nem néz a lányra. Ó,
<span class="pagenum"><a name="Page_212" id=
"Page_212">-212-</a></span> hosszú idő kell ahhoz, hogy megint
egymásra nézhessenek. De ami a kakast illeti, a lány mindenüvé néz,
csak a fiúra nem és megkérdi: Hol van? Erre azt kellett felelnie
Willatznak, hogy csak az előző nap látta, de mindenesetre nagy az a
kakas. Igen és szép is, mondja Mariane, a taraja mereven áll. Pedig
ez nem minden kakasnál van így, mondja Mariane.</p>
<p>Most aztán odajött Felix és így meg voltak mentve… legalább
ezúttal.</p>
<p>Szép és természetfölötti idő volt ez! Ha Willatz most lovagolt,
már nem azért tette, hogy az útmenti kunyhókból lássák, hnem csak
azért ügetett végig a hosszú úton, hogy a nyeregből felnézhessen
Marianeék házába és kertjébe. Enyhe nyári idő és sugárzó szemek!
Édesség és szemérmesség világában élt a fiú, s ez az erdőkbe, meg a
hegyekbe űzte, aztán vissza a házakhoz, céltalan kóborlásban. Hol
is fekszik ma éjszaka! A fűben, szénában, a kerti gyerekhintában,
mindenütt, mindenütt rövid ideig, talán még az ágyban is, ruhástól,
összezsugorodva, halálos bágyadtságban. Micsoda idő volt ez!</p>
<p>És milyen bágyadt, nyugtalan lett, semmit se tudott komolyan
csinálni. Órákhosszat horgászni a folyón? Vége. Talán úgy is csak
tettetés volt, hogy angolabbnak mutatkozzék, mint amilyen a
valóságban. Gottfred meghitt társa volt ebben az időben. Türelmes
füllel hallgatta és meg tudott érteni egy férfit, aki a sorssal
küzd. És Pauline? Na, igen, igen. Pauline is szépen kiöltözött,
akár csak az öccse, finom ételekhez szokott és egészséges lett az
arcszíne, mint az öccséé. Megmaradt virágformának, lesütötte a
szemét, még csak azt sem kérdezte meg Willatztól, hogy hány
<span class="pagenum"><a name="Page_213" id=
"Page_213">-213-</a></span> óra, úgy hogy a fiú meg se mutathatta
neki az óráját. Gottfred azonban nagy bizalmasan Anglia felől
érdeklődött és Willatznak volt alkalma mesélni. No meg aztán, tudja
Isten, a kis Gottfred tanult valamit franciául is, szóval már nem
volt akárki.</p>
<p>Láttam, hogy Anton megint Holmengraaékhoz ment, jegyzi meg
Willatz közömbös hangon.</p>
<p>Úgy? feleli Gottfred.</p>
<p>Tegnap is ott volt. Nem értem, mit szaladgál oda mindennap,
Mariane maga mondta, hogy egyáltalában nem törődik vele.</p>
<p>No, akkor talán Felixszel akar találkozni.</p>
<p>Igen, de éppen most láttam, hogy Marianenal találkozott.
Félórával ezelőtt. És bizonyosan a tyúkólak mögött vannak.</p>
<p>Megnézhetem, ha akarod.</p>
<p>Nem. Mit gondolsz, törődöm én vele? Hagyd csak, őket! Mit is
akartam mondani, Bella szép növésű, úgy-e?</p>
<p>Igen és olyan jámbor, feleli Gottfred, aztán mesél az istállóban
tett látogatásairól. Csendesen áll, mikor a patáját mosom és
megfordul, utánam néz, mikor elmegyek.</p>
<p>Willatz oda se hallgat, talán egész más gondolatok
foglalkoztatják. Hirtelen megkérdi:</p>
<p>Tudsz-e hallgatni?</p>
<p>Hallgatni?</p>
<p>Tudsz-e olyan néma lenni, mint a sír? Ha tudsz, akkor nagy
szívességre kérlek.</p>
<p>Igen, igen, mondja Gottfred engedelmesen.</p>
<p>Ne mondj igent, ha nem tudod megtartani, mert nagyon fontos
dologról van szó. Tudniillik ezt a levelet átadni. <span class=
"pagenum"><a name="Page_214" id="Page_214">-214-</a></span></p>
<p>Jó, megteszem.</p>
<p>De személyesen add át neki. Látod, hogy kinek a neve van
rajta?</p>
<p>Igen.</p>
<p>Itt azonban fő a gyorsaság és a legfontosabb: a diszkréció. Nem,
azt mondtam, hogy gyorsaság, nem úgy értettem, nem is tudom mit is
akartam mondani, egészen elfelejtettem. Tehát Gottfred, érted, itt
minden attól függ… Ha pedig Anton is ott van, akkor jelt adsz a
lánynak, hogy küldje el.</p>
<p>Igen.</p>
<p>De vigyázz, nehogy Anton észrevegyen valamit.</p>
<p>Jó.</p>
<p>Gottfred hihetetlenül sokáig maradt oda, nem akart vége szakadni
a várakozásnak és Willatznak elébe kellett mennie. Lenn találta meg
a hídon. Gottfred óvatosságból az egyik bokor alá feküdt és ott
húzott elő egy levelet.</p>
<p>Nem tudtad neki odaadni? kérdezte Willatz aggódva.</p>
<p>Dehogy nem. Arra kért, hogy ezt hozzam el és adjam át neked
személyesen.</p>
<p>Válasz, – választ küldött! Nagyszerű legény ez a Gottfred!</p>
<p>Hazamennek. Willatz a legszívesebben szaladt volna, de ez nem
illett.</p>
<p>Van egy sétabotom odahaza, azt megkapod, mondta. Tudod, hogy mi
van a levélben?</p>
<p>Nem.</p>
<p>No, hiszen, Isten nevében, lehet benne akármi. Láttad
Antont?</p>
<p>Nem, már elment. <span class="pagenum"><a name="Page_215" id=
"Page_215">-215-</a></span></p>
<p>Willatz felsiet a szobájába, egy-két pillanatig ott marad, aztán
rohan le ugorva, remeg az elragadtatástól, földöntúli boldog,
megtalálja Gottfredet és odaadja neki a sétabotot. Nem, köszönöm,
ne tedd ezt! De, csak ne cécózz! Megint felsiet a szobájába,
hosszabb ideig marad ott, énekelve jön le ismét a lépcsőn, megáll
kint az udvaron, aztán újra felsiet. Most már harmadszor teszi és
úgy látszik, mintha elhatározta volna, hogy valami nehéz iskolai
leckét, vagy más hasonlót végez el. Félóra múlva már eleget tanult,
megint megjelenik a lépcsőn és lejön. Mit csináljon? Most már
nyugodt, bágyadt egy kicsit, anyja a folyosón találkozik vele,
sétálni készül, anya és fiú néhány szót váltanak, az asszony arra
kéri, hogy ne menjen vele. Willatz hallja, amint az apja fel és alá
járkál a szobájában, – az ő jó apja, pajtása, a kitünő gentleman.
Willatz kopogtat és belép hozzá.</p>
<p>Nem horgászol? kérdi az apa. Anton biztosan felment a
folyópartra.</p>
<p>Alighanem. Nekem nem volt kedvem hozzá. De mennyire megőszültél
apám.</p>
<p>Az apa meghökken.</p>
<p>Megőszültem. Na, nem olyan nagyon. Hol van az édesanyád? Nem
akartok muzsikálni?</p>
<p>De igen, később. Legutóbb angol szöveget énekeltünk, de a zene
norvég volt. Hallottad?</p>
<p>Igen. Nagyon szép.</p>
<p>Tulajdonképpen nem akartam neked megmondani, de… én írtam a
zenéjét.</p>
<p>Az apja még jobban csodálkozik.</p>
<p>Willatz… nagyon szép, innen a szobámból hallottam. Tehát te
magad…? Úgy. Tudja az édesanyád? <span class="pagenum"><a name=
"Page_216" id="Page_216">-216-</a></span></p>
<p>Igen.</p>
<p>Bizony szép dolog a zene, hidd el. Mit szól hozzá az
édesanyád?</p>
<p>Szépnek találta.</p>
<p>Hirtelen azt mondja az apja:</p>
<p>Gondolkoztál-e már azon, hogy mi lesz belőled, barátom?</p>
<p>Szünet.</p>
<p>Művész, vagy tengerésztiszt? Valamit el kell határozni. Nem
akarlak erőltetni semmire, de ez neked is a legjobb. Hiszen a zene
csak ének, játék. De nagyon szép volt… Itt járkáltam fel és alá és
hallgattam… Az édesanyád is így vélekedett?</p>
<p>Igen.</p>
<p>Az apa határozott arcot ölt és azt mondja: Tehát a zene szép
dolog, de a komoly valóság, az megint más dolog. Úgy-e, ebben
megegyezünk? Úgy-e? Határozz és akkor beszélhetünk róla. Nincs
ellenemre, ha szobrász, vagy festő leszel, legyen a családunkban
művész is, nem tudom. Gondolkozz ezen, aztán majd alkalomadtán
mondd meg a véleményedet.</p>
<p>Willatz tehát halasztást kapott és örült neki. De el kellett
készülnie arra, hogy ezt a kérdést újra elébe tárják, nem lenne-e
jobb, ha már most sejttetne valamit?</p>
<p>Neked az a szándékod, hogy végezzem el a harrow-i iskolát?
kérdi.</p>
<p>Isten tudja, hogy az apja csakugyan gondolta-e ezt, hogy ez a
megőszült, öregedő úr, aki fel és alá járkál itten a szobájában,
valóban elhatározta-e ezt magában, Isten tudja. De rögtön így
válaszolt:</p>
<p>Hogy elvégezted-e a harrow-i iskolát? Természetesen,
<span class="pagenum"><a name="Page_217" id=
"Page_217">-217-</a></span> – ha akarod. No, így mindenesetre van
még időd, határozhatsz a jövődről. Igen, végezd csak el az
iskolát.</p>
<p>Ó, a gyerek nem így gondolta, Willatznak nem volt hőbb vágya,
mint hogy a harrow-i iskolát abbahagyhassa, az már nem volt egyéb,
csak kimondhatatlan kín, akadályozta a fejlődésben. Az anyjának
kellett segítségére lennie, majd elintéz mindent az idő. Kitünő
ember ez a papa… Mariane pedig elragadó…</p>
<p>Eljátszhatom neked még egyszer azokat a dalokat, ha akarod,
mondta a fiú.</p>
<p>Most? Nem, köszönöm. Várd meg, amíg az édesanyád hazajön. Most
éppen dolgom van. De mindenesetre köszönöm a jó szándékodat.</p>
<p>Ezzel bólintott és Willatz kiment.</p>
<p>A hadnagy megint zavartalanul magára maradt, de az a bizonyos
dolga úgy látszik, nem volt más, mint hogy folytassa a fel és alá
járkálást. Elvégezni az iskolát? Ez a harrow-i iskola kezdett
rejtelmessé válni, alaposan utána kell nézni a dolognak. Talán
egyetem ez? Évről-évre abban az előkelő harrow-i iskolában… Talán
ott is akart maradni a gyerek? Legjobb volna, ha a hadnagy írna
Xavier Moorenak, majd Adelheiddal megbeszéli a dolgot.</p>
<p>Csenget és megkérdi, hogy az asszony elment-e hazulról?</p>
<p>Igen, Gottfred látta, mikor a nagyságos asszony átment
Holmengraaékhoz.</p>
<p>Amint visszajön, jelentsd.</p>
<p>A hadnagy vár, sokáig, egy óra hosszat, bizony Adelheid
mindenről elfeledkezett a zongora mellett! Két óra múlva végre
megjön az asszony. Mi az, talán <span class="pagenum"><a name=
"Page_218" id="Page_218">-218-</a></span> sírt? Különösen
barátságos, alázatos. A hadnagy csodálkozott ezen és meg is
kérdezte:</p>
<p>Valami kellemetlenség érte?</p>
<p>Engem? Miért? Nem, nem tudok róla, köszönöm…</p>
<p>Willatzról beszéltek, Adelheid összeszedte magát és érveket
sorakoztatott fel. Céltalan dolog a gyereket továbbra is a harrow-i
iskolában hagyni. Nagyon előkelő és drága, úri iskola az, de egyéb
se.</p>
<p>Ez nem jön számba. Hisz ő az egyetlen gyerekünk!</p>
<p>Csakhogy az iskolának most már nincs értelme, hiszen a gyerek
egyebet se csinál, csak muzsikál.</p>
<p>Igen, ami a muzsikát illeti, az anyai örökség volt, annak semmi
köze sincs a Holmsen vérhez, – a hadnagy tehetett erre egy kis
gúnyos megjegyzést anélkül, hogy igazságtalan lett volna.</p>
<p>De Adelheid, – mi lehetett ma vele? Azelőtt hasonlóval fizette
volna vissza a kölcsönt, most azonban csak még alázatosabb lett és
könyörögve mondta: Ó nem, ne mondja ezt, testestül-lelkestül
muzikális a gyerek. Ha tudná… nem is merem megmondani magának…</p>
<p>Hogy dalokat komponált? Megmondta már ő maga.</p>
<p>Hála Istennek, így is van rendjén. Ó, az a fiú csupa melódia.
Biztosítom, hogy a legnagyobb örömmel éneklem a dalait. Bizonyosan
hallotta tegnap…</p>
<p>Hallottam, mikor tegnap fel és alá járkáltam itt fent a
szobában. Többször is hallottam.</p>
<p>Nos, mit szól hozzá?</p>
<p>A maga éneke mindig szép. <span class="pagenum"><a name=
"Page_219" id="Page_219">-219-</a></span></p>
<p>Azt találja? De a melódia igazán olyan muzikális; nem közönséges
gyerek, ezt nem szabad elfelejtenie.</p>
<p>Hiszen a hadnagy maga is tudta, hogy a fia rendkívüli tehetség.
Mást mondott talán? S az anyja se volt közönséges hölgy, – röviden
szólva.</p>
<p>Hm. Nincs kifogásom az ellen, ha erre figyelmeztet. Bár talán
fölösleges.</p>
<p>Bocsánat!</p>
<p>Még több alázat, még nagyobb szelídség. Miért? A hadnagy tisztán
látta, hogy valami történt a feleségével, különben nem volna
ennyire elütő önmagától. Nem volt ellenére, ha az asszony
tisztelettel bánt vele, egyébként is igaza volt abban, hogy a
harrow-i iskola csak pazarlás. Ime, itt van ez az Adelheid, fölötte
is eljárt az idő, de valahogy nem kopott meg, nem használódott el.
Ilyen szilárd támaszt sokáig kereshetne az ember. És ebben az
esetben a hadnagy elhatározta, hogy a feleségével együtt a fia
ellen foglal állást, meg akarta mutatni a hatalmát és éppen Willatz
ellen akart határozni. Ez talán a javára szolgál.</p>
<p>Arra gondoltam, hogy írok Xavier Moorenek, mondta, de most már
fölösleges. Tehát Willatz elhagyja Harrow-t. És mi történjék aztán
a maga véleménye szerint?</p>
<p>Hogy én hogy gondolom? Egy jó szót akarok szólni az érdekében,
mondta az asszony.</p>
<p>Milyen szokatlan hang volt ez! A hadnagy így szólt:</p>
<p>Legyen szíves, Adelheid, készítse elő Willatzot arra, hogy olyan
okokból, amelyek csak most jutottak tudomásomra, kénytelen vagyok
ellenszegülni a Harrowba való visszatérésének. <span class=
"pagenum"><a name="Page_220" id="Page_220">-220-</a></span></p>
<p>Igen. És ez nem lesz csalódás a gyereknek, sőt, meg fogja
köszönni.</p>
<p>Jobban, egyre jobban körbe forog minden, csak egy dolog állt
meg: a hadnagy esze. Nem, hogy anya meg a fiú egyaránt szemben
álljon vele! Mi lesz ennek a vége? Az, hogy Willatz Németországba
kerül. Hogy olyan nagy muzsikus lesz a gyerekből, amilyennek a
tehetsége csak megengedi.</p>
<p>A maga felelősségére, mondta a hadnagy. Ő, a mi egyetlen fiunk,
de ebben maga a szakértő, tehát csak a maga felelősségére!</p>
<p>Az asszony megmozdult, előrelépett, mintha kezet akarna
nyújtani, de abahagyta. Ez szép volt tőle és hatott is a hadnagyra,
amint lányos mozdulattal egy pillanatig készségesen közeledett
feléje.</p>
<p>Köszönöm, akkor minden jól lesz, mondta az asszony, jól neki és
meg nem érdemelten jól nekem.</p>
<p>És ezen az estén sokat zongoráztak, meg énekeltek.</p>
<p>Néhány nappal később Willatz volt az anyja szószólója a
hadnagynál. Ez olyan szokatlan dolog volt, hogy valaminek kellett
mögötte rejlenie: Adelheid Berlinbe akarta kísérni a fiát.</p>
<p>Azzal, hogy követet küldött maga helyett, bizonyosan azt akarta
elkerülni, hogy az urának részletesebb magyarázatot kelljen adnia,
ebben nem lehetett kétség. A hadnagy megkérdezte a fiát:</p>
<p>Jól megértetted az édesanyádat?</p>
<p>Igen.</p>
<p>Mondd meg neki, hogy ha nem akartam volna kímélni őt, akkor én
magam kértem volna, hogy utazzék <span class="pagenum"><a name=
"Page_221" id="Page_221">-221-</a></span> veled. Különböző okokból.
Hiszen ő ért ehhez a dologhoz és valóban a segítségedre lehet.</p>
<p>Willatz lelkét hirtelen nagy fájdalom szállta meg, uralkodnia
kellett magán. Mi volt ez: szeretet, részvét? Valami szürkeség,
nyomoruság ömlött el az apján, valami nagy elhagyatottság… mennyi
nyomasztó gondja lehet.</p>
<p>Mikor Willatz megint meg tudott szólalni, azt mondta:</p>
<p>Igen, de máskor aztán majd mi ketten utazunk megint: te, meg én.
Olyan jó veled utazni.</p>
<p>Persz, bólintott az apja, majd legközlebb. De most menj és mondd
meg az édesanyádnak. És mondd meg azt is, hogy kétségkívül rosszul
megy majd a ház sora, amíg ő oda van. No, de ezen nem lehet
segíteni. Mikor utaztok?</p>
<p>Anton hamarosan elutazik.</p>
<p>Anton, de te, meg az édesanyád?</p>
<p>Anya is úgy gondolja, hogy minél előbb.</p>
<p>Minél előbb?</p>
<p>Anya azt mondja, hogy a zenetanulásban nincs vakáció.</p>
<p>Szünet.</p>
<p>Jó, ehhez már ő ért.</p>
<p class="center">*</p>
<p>Willatznak most esze ágában se volt Juliusszal találkozni.
Hiszen Gottfred elmondta neki, hogy mi volt a késsel, és ez mély
hatással volt reá. Julius többször járt fenn a kastélyban,
ácsorgott és leselkedett szokása szerint, sőt megkérte Gottfredet
arra is, hogy adja át <span class="pagenum"><a name="Page_222" id=
"Page_222">-222-</a></span> az üdvözletét, de Willatz nem jött ki.
Pedig jó barátok voltak… és nyíltan szólva ő, Julius,
olyasvalakinek az öccse volt, aki kész lelkész lesz nemsokára.</p>
<p>Julius különben nem lett rosszabb, mint amilyen volt, inkább a
maga módján jelentékenyebb: valóságos igásló a munkában, – ha akart
dolgozni. A szüleit pedig felülmúlta testi erőben, ha
nézeteltérésekre került a sor. Ezt Gottfred is mondta és
megjegyezte, hogy magától Juliustól halotta. Julius mindig
tehetséges fiú volt, még tehetségesebb, mint a bátyja, ha nem
szerette is a könyveket, csak nem volt alkalma arra, hogy
bebizonyítsa a tehetségét. Vagy nem úgy volt-e – talán csak úgy
járkált odahaza a kunyhóban és nem hallott, nem látott semmit?
Otthon ilyen feladatokra használták az eszét: meg kelett
különböztetni egymástól a sósvizi halat, meg az édesvizit, vagy a
bakkecskét, meg az anyakecskét. De Julius az utóbbi időben egészen
más legény lett, volt már a lofoteni halászaton, két egész télen át
és sokszor volt munkában Holmengraánál is. Julius jó barátságban
volt Felixszel, aki boldog tudatlanság és könyvgyűlölet dolgában
egyetértett vele. Valósággal pogány ez a Felix.</p>
<p>Egy szép napon Willatz és Anton az országúton járnak és Julius a
kunyhó előtt áll. Hogy Felix is ott volt a közelben, az iránt nem
lehetett kétség, a fütyülése odahallatszott valahonnan a kis házak
közül.</p>
<p>A két fiatal úr biccentve kíván jónapot és tovább akar
menni.</p>
<p>Julius pedig most nyilván azt hitte, hogy ez a két fiatal úr
csak avégből jött, hogy vele találkozhassék, különben miért mentek
volna éppen ezen az úton? Ezért is helyezkedett el a kunyhó előtt.
<span class="pagenum"><a name="Page_223" id=
"Page_223">-223-</a></span></p>
<p>Hogy a ménkü… hát nem ismersz, Willatz? kérdi.</p>
<p>Dehogy nem, feleli Willatz.</p>
<p>Hát nem hozzám jössz?</p>
<p>Nem, mondja Willatz.</p>
<p>Mire Julius nagyon rossz néven veszi, hogy a két fiatal úr
másutt kereskedik és így szól:</p>
<p>Hát akkor nem, jól van.</p>
<p>Eközben azonban a két fiatal úr megállt és Antonból kibuggyant a
kacagás. No, de Julius csak nem azért áll itt, hogy kinevettesse
magát? Semmi esetre se! Nagy, erős fickó volt, a szemöldöke is jól
megnőtt, meg aztán ott van a hatalmas ökle is.</p>
<p>Hát ez a tökfilkó mit röhög itt? kérdi.</p>
<p>Csakhogy most már Anton Coldevin is férfi, aki nem egyszer mérte
össze az erejét a saint-cyri kadétokkal; nem lehetett őt
tökfilkónak nevezni.</p>
<p>Akarsz egy pár nyaklevest? mondta.</p>
<p>Most Juliusnak nem kellett volna éppen két lépést hátrálni,
hanem ellenkezőleg, valamivel előbbre kellett volna lépnie. De
minek? Ki buzdította valaha bátorságra, vagy ki ismerte el, ha
bátor volt? Csak állt ott és szégyelte volna értésükre nem adni,
hogy ő ugyan nem fél egy-két pofontól. De az arca furcsán megnyúlt
és eltorzult.</p>
<p>Szünet.</p>
<p>Willatznak nem volt éppen ellenére valami csinos kis verekedés,
de mégsem illett ott az országút közepén. Nem fogjátok be a
szátokat, fiúk? mondta. Felix, a kis indián is előkerült. Ó,
mennyire érdekelte egyszerre a dolog, hiszen Julius ügye az ő ügye
is volt. Nyugodtan forgolódott az ellenfelek közt és villogó
<span class="pagenum"><a name="Page_224" id=
"Page_224">-224-</a></span> szemmel nézett Juliusra. Willatznak sok
szót kellett vesztegetnie és végül már azzal fenyegetőzött, hogy
azonnal otthagyja őket, amíg végül sikerült Antont elhúzni
onnan.</p>
<p>Erre aztán egyszerre megdagadt Julius bátorsága: Gyertek el csak
újra! kiáltotta. Ó, most óriás, hős volt, úgy köpte a bagót, hogy
hólyagot vetett és ez a lelkész öccse egyre erősebb kifejezéseket
használt: Láttam odafönt egy pár finnt verekedni, mondta, gyertek
csak el újra! Azt hiszed, félek tőled? Hatszor kicserzem a bőrödet!
Gomblyukakat vágok beléd véges-végig.</p>
<p>És Felix felordított annak jeléül, hogy helyesli Julius
szándékát.</p>
<div class="chapter">
<h2>15.</h2>
</div>
<p>Willatz meg az anyja elutazott. Megtartották a szokásos vacsorát
a hadnagyéknál és Holmengraaék is jelen voltak. Mivel most Willatz
életének fordulópontjáról volt szó, a hadnagynak a fiához intézett
beszéde sokkal komolyabb lett. Két módja van annak, hogy az ember a
hírnevét az utókorra hagyja: eltemetkezhetik valami légmentesen
elzárt sírba, akkor majd kétezer év mulva újra rátalálnak, vagy
pedig hatalmas dolgokat cselekszik és beleírja nevét az emberiség
történetébe! Gyorsan ettek és bár ez alkalommal nem volt ott Muus
doktor, aki zavarja a hangulatot, a hallgatás talán még
barátságtalanabb volt. Mindenkit megindított a búcsu. Holmengraa
úr, aki figyelmes és együttérző, lent a parton sokáig a kezében
tartotta Adelheid kezét és szinte suttogva mondta: Jöjjön vissza,
minél előbb. <span class="pagenum"><a name="Page_225" id=
"Page_225">-225-</a></span></p>
<p>Most már elmúlt azóta több hónap és az asszony még mindig nem
jött haza. Mi lehetett ennek az oka? A hadnagy leveleket kapott,
amelyekben az asszony halasztást kér, jó, rendben van. Ne erőltesse
túl magát a hazatérés kedvéért! És a hadnagy azt mondta magában,
hogy ha rosszakarat lenne az asszony részéről, akkor úgyis mindegy,
igyekszik beletörődni… és egy szép napon dudorászni kezdett. Igen,
megint dúdolt. Daverdana, aki most ismét a szobalánya volt, elvitte
ennek hírét a konyhába és hallgatóztak valamennyien. Nem hallottak
semmit. Egyáltalán semmit, a hadnagy olyan halkan dúdolt, alig
hallhatóan, ó, most még inkább csak a saját használatára, mint
azelőtt. Mit is jelenthetett az, ha valóban dúdolgatott! Nyilván
nem volt egyéb oka, minthogy a háza most már hivatalosan is
muzikális lett.</p>
<p>Nemsokára megint jött levél. Az asszony ujabb haladékot kért,
még csak az egész őszre. Alázatos levél, csupa könyörgés. A hadnagy
most már rosszat sejtett. Úgy, az egész őszre? És ha az is elmult,
akkor talán az egész télre? Emögött van valami. Házasságuk nem volt
rosszabb, mint sok más házasság, katasztrófa nem érte őket, csak
állandó elégedetlenség ült rajta. Igy volt az. Szerencsétlenség…
semmi dolog az! A szerencsétlenségnek vége szakad, egyszer
történik, aztán elmúlik. Sokkal rosszabb egyik napról a másikra,
évről-évre nélkülözni a boldogságot. Egy angyal tud rossz lenni és
harapni,… jó! De ha egy angyal sohase harap, csak morog és örökösen
csak üres mosollyal vigyorog? Jó, legyen úgy, az ember filozófus,
hála Istennek és egy kicsit a humanisták szellemében gondolkozik.
Nagy kín, ha a szúnyog üveghangokon <span class="pagenum"><a name=
"Page_226" id="Page_226">-226-</a></span> muzsikál; i-i-i, mondja.
Eleinte próbára teszi az ember értelmét, de csak eleinte.
Boldogság? Mi az? Be kell látni, hogy a boldogság mellékes dolog.
Egyébként Holmsenék házassága az utóbbi időben eléggé elviselhető
volt, megjavult, félig-meddig jó lett hála Istennek. A kölcsönös
megbecsülés mindig megvolt közöttük, most valósággal szívélyesség
járult hozzá, még őszinte mosoly is előfordult. A hadnagy remélni
kezdte, hogy bizonyos mértékig mind a ketten kárpótlást kapnak, új
életet itt kint, idős korukra. Hiszen Adelheid az utóbbi hetekben
idehaza nyílt vonzódást mutatott iránta. Úgy tetszett, mintha már
nem telt volna öröme abban az érzésben, hogy meglehet az ura nélkül
is, még most is, idős korában. Most meg egyszerre elutazik és távol
akar maradni!</p>
<p>A hadnagyban derengeni kezd az a lehetőség, hogy az asszony
életében tűrhetetlenebb lett valami még a házasságánál is.</p>
<p>Mi lehetett az? Isten tudja, de nyilván nem valami csekélység. A
legutóbbi levelében azt írta, hogy vétkezett az ura ellen… No, ez
csak amolyan mondás, hízelgés, hogy elérjen még egy kis halasztást.
Hiába, Adlheidet mégis csak gyötörte valami. És a hadnagy egyszerre
csak abbahagyta a dúdolást. Már nem telt kedve benne. Bizony, rövid
zümmögés volt ez, a legártatlanabb, amilyet valaha férfi
megengedett magának, mikor az asszony távol volt.</p>
<p>De a hadnagy többet akart tenni, ő sose végzett félmunkát. Ha
Adelheid akármiképpen válságban van, akkor neki illett abban
résztvennie. Örömet akart szerezni a feleségének, amire majd
hazatér, ujra lépéseket <span class="pagenum"><a name="Page_227"
id="Page_227">-227-</a></span> tesz az orgona felállítása ügyében.
Most aztán megveszi az orgonát, akár az élete árán is.</p>
<p>Ó, ha csak az orgonáról lett volna szó! De hol volt a kórus,
amelyen az orgonát el kellett volna helyezni? És hol volt a hely a
kórus számára? A templomot át kellett építeni. De szabad volt-e a
hadnagynak az ehhez szükséges építőfát az elzálogosított erdejéből
kivágatnia? Meg volt kötve a keze, megint ki kellett mennie, hogy
Holmengraa úr szemeiben olvasson.</p>
<p>Elmult az ősz és az asszony még mindig nem jött haza. Nem, most
megint írt és könyörgött, hogy még maradhasson egy ideig, a télen
át, Willatz nagyon egyedül volna, no meg ő maga is különben.
Egyébként mind a ketten nagyon józan beosztással éltek, kevés pénzt
költöttek és sokat muzsikáltak.</p>
<p>Talán a gondviselés akarta így, hogy a hadnagynak legyen ideje
az építkezésre, mielőtt Adelheid hazatér.</p>
<p>Holmengraa sokszor érdeklődött kettejük: a Berlinben levő anya
és fiú iránt és ez több okból furcsa volt: először is sohase
kérdezősködött Willatzról, amíg a gyerek Angliában volt, másodszor
pedig a kis Gottfred amúgy is sokszor ment át Holmengraa-ékhoz és
levelet vitt Marianenak Willatzéktól. Élnek és jól megy soruk?
szokta volt Holmengraa úr kérdezni. Élnek és jól megy soruk,
válaszolta mindenkor a hadnagy. Ma is ezt mondta és hozzátette: a
feleségem még egy ideig Berlinben óhajt maradni.</p>
<p>Most a templomra terelte a szót és így szólt:</p>
<p>A kis istenháza… az ön üzeme annyi embert vonzott ide, hogy a
templom kicsinek bizonyult.</p>
<p>Igen, mondta Holmengraa. Igen, úgy van… <span class=
"pagenum"><a name="Page_228" id="Page_228">-228-</a></span></p>
<p>De a gondolatait más foglalkoztatta és az arca tele volt
mélyebb, olvashatatlan írással. A hadnagy többet nem beszélt a
templomról, a finom érzékű ember rögtön elhallgatott, mintha csak
intést kapott volna.</p>
<p>Persze, a templom, hát nem égbekiáltó dolog, hogy mennyire
kicsiny lett? A nagy keresztelő vasárnapokon, vagy ha más
alkalmakra az emberek benne gyültek össze? Szinte elképzelhetetlen,
hogy mi lesz a legközelebbi búcsún, ha majd eljön az Úr új
szolgája, L. Lassen, hogy első ízben prédikáljon a falubelieknek.
Igen, igen, úgy van, mindössze ennyi volt Holmengraa úr válasza. A
hadnagy bizonyosan azt gondolta magában, hogy ha még meg volna a
régi hatalma, akkor egyszerűen csak végiglovagolt volna az erdőn és
megparancsolta volna, hogy döntsenek ki fákat, még egy fél
templomra való fát. Aztán meg ezt gondolta: Ha élnék a jogommal,
akkor még ma táviratoznék Namsennek építőfáért. Bizonyosan ezt
gondolta, mert az arckifejezése ebben a pillanatban szolvens és
méltóságteljes volt. No, hatalma még volt és megvolt a folyóért
kapott pénz és ha nem a Berlinben levő anyának és fiúnak szánta
volna, akkor hadd menne rá. Az a sok nevetséges korona, egész halom
borsónyi pénz, ami mégse tallér.</p>
<p>Holmengraa úr kérdése, valamint a válasz méltó volt mind a két
úrhoz:</p>
<p>Sohase voltam Berlinben, de nem nagyon költséges a feleségének
ott lakni? mondta Holmengraa a hadnagynak.</p>
<p>Nem nagyon költséges a feleségemnek ott lakni, mondta a hadnagy
Holmengraanak.</p>
<p>Itt nem lehetett tévedés, az utóbbi hetekben valamilyen
<span class="pagenum"><a name="Page_229" id=
"Page_229">-229-</a></span> más hang nyilvánult meg Segelfoss ura
és a jövevény Holmengraa úr között. A távolabb állók ezt nem vették
észre, a hadnagy azonban nem kételkedett benne és most kemény
koponyájában új terv fogamzott meg és éjjel-nappal töprengett
rajta: elzálogosított birtokon él és elzálogosított házban lakik…
ki akart költözni. Jó, hogy Adelheid és Willatz külföldön
tartózkodik, majd felszólítja őket, hogy maradjanak ott, ahol
vannak, így aztán csak sajátmagának kell új sorsot kovácsolnia.</p>
<p>Windfeld lelkész a beszámolója vége felé azt írja, hogy Adelheid
őnagysága külföldre utazott és ott is maradt, annyira nem értettek
egyet a házastársak. Holott annyira egyetértettek a házastársak,
legalább ebben a kérdésben. Maradjatok csak egyelőre ott, ahol
vagytok! írta a hadnagy a feleségének. És nehogy emiatt az asszony
lekötelezettnek érezze magát, az ura mindent megmagyarázott neki a
valósághoz híven, hogy olyan ötlete támadt, amelynek
megvalósításához egyedül kell lennie.</p>
<p>Hová költözzön? Hiszen ott volt a régi téglaégető kemence, azt
nem adta el, azt nem foglalták bele a folyó eladásáról szóló
szerződésbe. A téglaégető is zálogban volt ugyan, mint a többi,
bizony, de azt ki lehetett váltani. Repedezett, légvonatos volt a
téglaégető, de a repedéseket be lehetett tömni és a házat emberileg
lakhatóvá lehetett tenni.</p>
<p>A hadnagynak sürgős lett az eszme megvalósítása. Hanyatlásának
egész ideje alatt sohase volt gondtalan és nem úgy volt, hogy
engedte, hadd fejlődjenek a dolgok, ahová akarnak. Ó, ez távol állt
a természetétől. Kínozta a nyomoruság, de nem tudott rajta
segíteni. <span class="pagenum"><a name="Page_230" id=
"Page_230">-230-</a></span> Hogyan is tudott volna. Talán bírna
pénzt szerezni, valamit termelni? Ő, aki egyebet se tudott, csak
költeni és fizetni, vagyontalan pazarló, negativ zseni, a
költekezés művésze. Apáinak fia volt és apáinak árnyékában élt.</p>
<p>Attól a naptól kezdve, amikor megkapta Holmengraa úr valóságos,
vagy képzelt intését, egyszerre feltornyosodott előtte: eddig
elfelejtette, vagy szándékosan figyelmen kívül hagyta minden ingó
vagyonát, a teli házát, könyvtárát, berendezését, a csónakokat,
szerszámokat, gépeket… Ezekre nem is gondolt. Mint a rend embere,
persze csak addig engedte sodorni magát, hogy volt még pár lépése
az összeomlásig.</p>
<p>Az öreg hadnagy, lám magasabb hatalom zsákmánya lett! Forduljon
a svédországi testvéreihez? Nem, az eszébe se juthat. Közte, meg a
testvérei közt immár húsz év óta alig volt kapcsolat. És az anyjuk
halála óta már nem is írtak egymásnak. Talán egyszerűsíthette volna
az életmódját, csökkenthette a cselédséget, korlátozhatta a bergeni
kereskedő évi számláját? Erre csak annyit mondhatott, hogy a
legnagyobb ostobaság, amit valaha hallott, erre még csak gondolni
se lehet. Az a kettő ott a külföldön még arra találna gyanakodni,
hogy ő szűkösen van idehaza! Ehhez pedig nem szoktak hozzá és nem
is érdemelték meg. Ifjú Willatz ne szerezzen más benyomást az
apjáról, mint amilyent a hadnagy szerzett az ő atyjáról; hogy az
ember mindíg segíthet magán, eladhat, vagy vehet, amit akar, hogy
úr lehet, igazi Willatz Holmsen. Ami pedig a cselédséget illeti,
talán több béres és cselédlány volt most a személyzeti lakásokban,
mint az ő apja idején? A kis Gottfred útjában állt valakinek? Vagy
talán a <span class="pagenum"><a name="Page_231" id=
"Page_231">-231-</a></span> testvére, Pauline, nem volt-e az
egyetlen, aki édes kis feleleteket tudott adni a hadnagynak és nem
köszöntötte-e úgy, mintha akár az apja lenne, ha az úr elhaladt
mellette? És most, a felesége távollétében, a házvezetőnőt se
nélkülözhette. Semmin se lehetett változtatni.</p>
<p>A házvezetőnő? Szorgalmas, serény ember, akit az asszonya éveken
át tanított s aki most úgy szólván betéve tudta a háztartást. Mikor
recsegett, ropogott valami a keze alatt? Nem, neki is maradnia
kell!…</p>
<p>Salvasen kisasszony, úgy látszik, szintén nem úgy látta, hogy
szükséget szenvedne valamiben. Hiszen sok dolga volt, a nagy birtok
szolgáltatta a legnagyobb részét annak a sok mindenfélének, amire
szükség volt, a bor, csemege és füszer pedig most is Bergenből
jött, mint eddig. Semmise hiányzott. És ezért volt Salvesen
kisasszony mindig jókedvű és elégedett a sorsával, sokszor elhúzta
a száját és nevetett, meg huncut történetkéket mesélt a
leányoknak.</p>
<p>Nem ő volt-e most Segelfoss feje? De még ez se volt minden. A
raktárnok is udvarolt neki és feleségül akarta venni. Az ám! És a
raktárnok érdekes dalokat tudott. Már tavasszal is, mintha minden
rendben lett volna közöttük. De akkor Rasch ügyvéd kezdett
udvarolni a kisasszonynak, meg is kérte a kezét, s ez aztán egészen
más dolog volt. Igen, Rasch dr. úgy akart tenni, ahogy az apja, a
nagyapja, meg az ükapja cselekedett; családot alapítani, hivatalt
vállalni és rendes életet élni. A raktárnok jövője sokkal
bizonytalanabb, üzletember és pénz nélkül semmit se kezdhet. Nem, a
raktárnokot nem lehetett az ügyvéddel összehasonlítani, ez
nevetséges. De Salvesen kisasszonynak <span class=
"pagenum"><a name="Page_232" id="Page_232">-232-</a></span> nem
volt kellemetlen, hogy minden kezére akadt egy kérő.</p>
<p>Megbarátkozott Irgensné, született Geelmuyden, asszonnyal, és
esténként sokszor ment át Holmengraaék házába, hogy elbeszélgessen
velee. Mint ügyvéd özvegye, Irgensné is Rasch urat részesítette
előnyben, ó, hogy is ne, hiszen az tanult ember és a másik
legfeljebb boltot tud nyitogatni. Ne utasítsa el Rasch
ügyvédet!</p>
<p>Csak aztán ne hagyjon faképnél! mondta Salvesen kisasszony.</p>
<p>Hogy faképnél hagyja… egy tanult ember… soha! Ilyesmit nem tesz
olyan ember. Irgens se tette.</p>
<p>Tulajdonképpen hogy érzi magát itt ebben a házban? kérdi
Salvesen kisasszony.</p>
<p>Itt? Irgensné asszony a fejét ringatja. Hiszen ez a ház
valóságos paradicsom. Sohase éltem még ilyen páratlanúl jó napokat.
Irgensnek kellett volna ezt látnia.</p>
<p>Tudja mit gondolok, Irgensné? Azt hiszem Holmengraa nem mindig
az, akinek látszik.</p>
<p>Hogyan? Hát milyen?</p>
<p>Átfogta már a maga derekát?</p>
<p>Az Isten őrizzen meg a maga szájától, Salvesen kisasszony!</p>
<p>No, mert az enyémet már átfogta.</p>
<p>Átfogta a maga derekát?</p>
<p>Igen, néhány nappal ezelőtt, este.</p>
<p>Most aztán Irgensné ütközik meg és ezt mondja:</p>
<p>Azt gondolom, hogy másnak a derekát még nem karolta úgy át, mint
az enyémet. De a legutóbbi hetekben, úgy látszik, mintha kissé
megváltozott volna. A becsületére váljék azonban, sohase megy
túlmesszire. <span class="pagenum"><a name="Page_233" id=
"Page_233">-233-</a></span> Határozottan nem. És magával… hiszen
maga nem is ismeri… Magával talán még kevesebbet jelentett az
egész. Mit mondott, mit csinált magával? Hallatlan dolog.</p>
<p>A két hölgy tovább társalog és most már Salvesen kisasszony is
megsértődik. Igen, mert Irgensné olyan kijelentéseket tesz, hogy
sok módja van annak, ahogy valakit meg lehet ölelni, hiszen valaki
egyenesen eléje állhat egy férfinak az útja kellős közepébe, amikor
arra halad, akkor mit csináljon szegény a karjaival, mi, Salvesen
kisasszony?</p>
<p>Nem, ilyeneket ne mondjon nekem.</p>
<p>De most már igazán meg kell kérdeznem, hogy mi történt maguknál
a kastélyban? kérdi Irgensné.</p>
<p>Nálunk? feleli Salvesen kisasszony és megsértődik, halálosan
megsértődik. Látja, maguk itt lehetnek olyan spanyolok és olyan
gazdagok, amilyenek csak akarnak, de ezzel még nem lesznek
különbek, mint mi odaát a kastélyban. Ezt megmondhatja a nevemben
Holmengraa úrnak. Én ebben a házban még nem láttam színezüst
tálakat, csészéket és tálcákat, nálunk pedig van ilyen. És itt még
nem láttam aranyozott fület az ezüst süteményes tálakon, nálunk
pedig az is van. Az ám!</p>
<p>De kedves Salvesen kisasszony, hiszen az asszonya megszökött az
urától!</p>
<p>Megszökött? Ezt a maga szája mondja, amit az Isten óvjon meg a
pletykaságtól, meg a fecsegéstől, Irgensné. Nem pedig az én szám.
Mit mond? A saját fiát kísérte el az asszony Berlinbe, s a gyerek
most zeneszerzést tanul. Nem tudom, hogy maga mire akar kilyukadni.
Úgy látszik azonban, hogy maguk az utóbbi időben, mondhatnám,
megváltoztak egy kicsit. Én azonban <span class="pagenum"><a name=
"Page_234" id="Page_234">-234-</a></span> a magam részéről remélem,
hogy becsületes emberként élhetek és halhatok meg és például
Coldevin konzul nem ölelte át a derekamat. Ezt megmondhatja a
nevemben Holmengraa úrnak.</p>
<p>A két hölgy tovább társalog. Furcsa beszélgetés volt ez,
váltakozva hol okos, hol ostoba. Ha ezek az emberek négyszemközt
társalogtak és senki miatt se kellett őrizkedniük, akkor a nyelvük
kirúgott a hámból, a beszédjük megint természetes volt, úgy, ahogy
odahaza megszokták, és hihetetlen dolgokat mondogatták
egymásnak.</p>
<p>Végre Windfeld lelkész kénytelen volt engedni a
tisztviselőáthelyezés törvényeinek és új, délvidéki állásra
pályázott. Akaratlanúl tette az öreg, elkopott ember, hiszen
alapjában nagyon jó és kényelmes élete volt idefönt, a templom
mindig zsúfolt és az egyházközség békés. De mit ért mindez?
Barátaim, valahol Östlandban az emberek már vágyva vágyakoztak
azután, hogy meghallhassák, mi maradt meg Windfeld lelkész
lelkipásztori tehetségéből. Tovább nem vonakodhatott. És a sík,
természeti szépségekben bővelkedő Smaalenekben kapott
stallumot.</p>
<p>Aztán jött a helyettese. Ha nem is volt éppen káplán, mert
ilyent sajnos nem tudtak keríteni, mégis akadt önfeláldozó lélek,
aki egyelőre hajlandó volt szolgálni az egyházközséget. Úgy kellett
segíteni a dolgokon, ahogy lehetett és hálásnak kellett lenni,
amiért valóságos lelkész egyáltalában hajlandó volt működni itt
északon, ha csak néhány hétre is.</p>
<p>És milyen lelkész! Fekete gérokkot és keményített fehérneműt
viselt. Kitünő férfi volt, ebben nem lehetett kétség, meglátszott a
kezein, melyek a könyvekben és <span class="pagenum"><a name=
"Page_235" id="Page_235">-235-</a></span> az írásban való
lapozástól megvékonyodtak, a biztos magatartásán: mindegyik vállán
be tudott vinni a nyájba egy-egy bárányt, a bő cipőjén, a dupla
harisnyáján meg a galocsniján. Nem volt püspöki botja, legalább is
még nem… Hosszú hajat viselt meg tudós szemüveget, annyira
tudományos ember volt: Lars Manuelsen fia, L. Lassen.</p>
<p>Most már lelkész volt. Hazajött magát mutogatni. A
Cordillerákban nem lehet büszkélkedni, de idehaza lehet.</p>
<p>Gazdasszonyt, néhány ládát, meg bútort hozott magával és rögtön
bevonult a községi paplakba. Az egyházfiak és templomszolgák
fogadták és mindjárt a legnagyobb buzgalommal álltak az oldalán.
Mert hiszen a hírneve már évekkel megelőzte. Ki ne hallott volna L.
Lassenről!</p>
<p>Bár csak megtetszenék a tiszteletes úrnak idefönt és maradna
sokáig! mondták az egyházfiak.</p>
<p>Nem, nem maradok itt sokáig, felelte a lelkész, de
kötelességemnek tartottam itt átmeneti szolgálatot teljesíteni.</p>
<p>Ó, nem, bizonyosan nem tetszik itt a tiszteletes úrnak.</p>
<p>Ne mondjátok ezt barátaim, de ez a község olyan eldugott helyen
van, ilyen fészekben nem élhetek. A tudományos érdekeim is valamely
délvidéki helyre utalnak.</p>
<p>Igen, ez bizonyosan így van, de ha pályázni méltóztatnék az
itteni lelkészi állásra, akkor bizonyára csak egy szót kellene
szólnia és megkapná a tiszteletes úr.</p>
<p>Az itteni lelkészi állást? Csakhogy nem akarok rá <span class=
"pagenum"><a name="Page_236" id="Page_236">-236-</a></span>
pályázni. Az orvosom megtiltotta nekem, hogy itt maradjak. Nem
birom a klímát, túlságosan északi.</p>
<p>Aztán a főtemplomban prédikált, a templom kicsinek bizonyult. De
a lelkész megparancsolta, hogy vegyék ki az ablakokat, hadd
hallhassák a kintállók is. Ó, elhihetitek, az volt csak a
prédikáció!</p>
<p>De a segelfossi templom még kisebb volt. Mikor Lassen úr
odament, egyetlen hely se maradt! Barátaim, hiszen ha mindenki
eljött a templomba, még boltos Per is, és ott álltak és nem tudtak
bejutni. Vegyétek ki az ablakokat, parancsolta ismét a lelkész,
akkor majd Isten segítségével elérem a legtávolabb állókat is! És
elhihetitek, a hangja elhallatszott egészen a hídig, sőt a
béreskunyhókig is. Fölösleges volt a templomba menni és ezért ment
le egy fiatal pár régi vasárnapi szokás szerint a földnyelv mögött
levő csónakházba. A lány pedig Daverdana, a lelkész húga volt és a
legény a segéd-kikötőmester.</p>
<p>Istentisztelet után megéhezett a lelkész és mivel sem a
kastélybeli hadnagy, sem pedig Holmengraa úr nem hívta meg, Lassen
úr alázatosan a szülei kunyhójába ment és ott kapott enni. Ott ült
ismét a Lars gyerek, a község áldása és csodája. Kis testvérei
nagyobbak lettek, az anyja még jobban megőszült, de az apja még
mindig ugyanaz a rőtszakállú legény volt, míg Julius férfivá
serdült.</p>
<p>Most aztán minden attól függ, hogy le tudsz-e nyelni ilyen
ennivalót, amilyen nekünk van, mondta az anyja.</p>
<p>Ó, igen, köszönöm, hiszen ez friss hús, amint látom és az
orvosom éppen friss húst rendelt.</p>
<p>Levágtunk egy kecskét, mondta az anyja. <span class=
"pagenum"><a name="Page_237" id="Page_237">-237-</a></span></p>
<p>Finom ember lett a Larsból, zsebkendőjét az álla alá tette és
villával vette ki a kenyeret. Julius halkan ezt mondta magában:
Hogy az ördögbe!… Bizony ezt mondta. Különben lassanként
valamennyien eltüntek a szobából, hogy Lars békében maradhasson.
Kis testvéreit, akik nem tudtak egyebet, mint a sarokban ácsorogni,
az apjuk hívta ki.</p>
<p>Igen, az apa meg volt hatva, nem tudott szóhoz jutni az
ünnepiességtől. Ehhez járult még az is, hogy meg kellett mutatnia a
fiának, hogy a prédikációja egyszerűen gondolkozásra késztette, már
csak emiatt is szótlan volt. De Julius, a himpellér, a bűnös,
egyenesen fellopózott a padlásra, ahonnan már előre lyukat fúrt a
mennyezeten át, ott lefeküdt és megfigyelte a szobában maradt
bátyját. Lám, hogy viselkedik! Minden nevelést egyszerre elfujtak,
Lars ott ül és zabál, ahogy csak belefér, vadul tömi magába a nagy
falatokat, össze-vissza keni magát és zsírt fröcsköl maga körül.
Annyira sietett az evéssel, mintha arról volna szó, hogy lehetőleg
minél többet nyelhessen le, mielőtt még bejön valaki. Julius ezek
után úgy vélte, hogy a bátyja nem is annyira előkelő, hogy vele
szóba ne állhatna.</p>
<p>A lelkész „étkezés“ után lefeküdt a szülei ágyába és alszik.
Mikor kialudta magát, az anyja behozza a kávét. A lelkész
megfrissültnek érzi magát, hatalmasat ásít és megköszöni anyjának a
kávét. Aztán a tetőgerenda alól leveszi a kunyhóban egyedül
található két könyvet: az egyik egyházi beszédek gyüjteménye, a
másik „Az emberi szív tükre“. Ezt az apja valamikor Lofotenben
vásárolta.</p>
<p>Lassan a többiek is mind bejönnek egyenként, először
<span class="pagenum"><a name="Page_238" id=
"Page_238">-238-</a></span> a kicsinyek, végül Daverdana. A lelkész
nem lát és nem hall semmit, csak a könyvekben lapozgat. Igen, a
Lars meg a könyvek! Hogy tudott a könyvben lapozni anélkül, hogy az
ujjait megnyálazta volna, és hogy tudta a kezében tartani, mintha
csak valami kincs lenne! És az anyja a felismerés pillantásával
látja, hogy a fiának milyen otthonosan mocskosak a kezei, akárcsak
azelőtt, és ugyanolyan otthonosan mocskos a nyaka körül is.</p>
<p>Aztán felocsúdik a lelkész és beszélgetni kezd a többiekkel,
észreveszi Daverdanát és a hadnagy iránt érdeklődik.</p>
<p>Köszönöm, egészséges.</p>
<p>Majd lesz egy pár szavam hozzá, mondja a lelkész. Hallom, hogy a
felesége megszökött.</p>
<p>Aztán Willatz után kérdezősködött.</p>
<p>Valami muzsikusnál tanul, feleli Daverdana.</p>
<p>Csupa világiasság!</p>
<p>Akkurátusan ezt mondtam én is, jegyzi meg erre az apa, Lars
Manuelsen. Tudatlan ember vagyok a könyvek, meg az ujságok körül,
de azt megtanultam, hogy a zene, a játék, a tánc, meg a kockázás
mind az ördög találmánya, Isten bocsássa meg a vétkemet.</p>
<p>Meddig maradsz a községben? kérdi Julius.</p>
<p>Nem tudom, minél rövidebb ideig, feleli a lelkész A püspököm
megígérte, hogy hamarosan felválttat.</p>
<p>Miért nem akarsz az itteni lelkészségre pályázni?</p>
<p>Mert túlerőltettem magam a tanulásban és mert nem bírom az
itteni levegőt. Délvidéken kell letelepednem.</p>
<p>A levegőt? Hát mi a nyavalya van a mi levegőnkben? <span class=
"pagenum"><a name="Page_239" id="Page_239">-239-</a></span></p>
<p>Műveletlen vagy, Julius, mondja a pap az öccsének.</p>
<p>Julius nem is olyan buta. Csak egyszerűen megkérdi, hogy, hát
kedveseim, a mi levegőnknek mi baja van? Talán bizony majd
könyörögni fognak egy papnak, hogy foglalja el itt a
tisztséget?</p>
<p>Minden északi stallumnak ugyanaz a végzete, egy pap se akar
északra kerülni. Csak a jó szívemnek köszönhetitek, hogy
idejöttem.</p>
<p>A jámbor és a tudós ostobaság egyesül itt. Az anya majd
felpukkadt a fia miatt érzett büszkeségében és így szólt:</p>
<p>Igen, igen, nagyon szép tőled, hogy hozzánk is ellátogattál
egyszer.</p>
<p>Julius azonban nem tágít.</p>
<p>Hát talán nekünk itt északon ne is legyen papunk?</p>
<p>Csak fecsegsz, Julius, mordul rá az apja.</p>
<p>A lelkész a torkát köszörüli, aztán így felel:</p>
<p>A püspököm úgy vélekedik, hogy az itteni északi lakosság
megelégedhetik kevésbé tanult lelkészekkel is. Az ő véleményét
pedig tiszteletben kell tartanod, Julius.</p>
<p>Julius semmi iránt sem érzett tiszteletet, ha csak meg nem
félemlítették. Itt azonban nem fenyegette veszedelem. Különben is a
bátyja tekintélye nagyot csökkent előtte, hiszen rettenetes látvány
volt, ahogy Lars a kecskehúst falta.</p>
<p>Mi van? Beteg vagy te? kérdezte azután, mintha csak most hallott
volna róla először.</p>
<p>Igen, sajnos, túlsokat tanultam. A mellem meg van támadva.</p>
<p>De Julius emlékezett még bátyjának a szószékből <span class=
"pagenum"><a name="Page_240" id="Page_240">-240-</a></span> hallott
oroszlánhangjára és újra csodálkozva megkérdezte:</p>
<p>A melled?</p>
<p>Igen, meg a szemem. Rövidlátó lettem.</p>
<p>Hagyd békében a Larsot, figyelmeztette az apja.</p>
<p>Hát mi baja a szemednek? kérdezte Julius.</p>
<p>Olyasmi, ami miatt az embernek konkáv szemüvegre van szüksége.
Ehhez nem értesz.</p>
<p>Nem, ehhez Julius nem értett, tehát hallgatott.</p>
<p>A lelkész a könyvekre tette a kezét és így szólt:</p>
<p>Ugy-e, itthon nem sokat használjátok ezeket a könyveket?</p>
<p>Nem, sajnos nem, felelte az apja, itt nagyon keveset olvassák az
Isten szavát.</p>
<p>Akkor talán magammal vihetném? mondta a lelkész.</p>
<p>Mit akarsz vele? kérdezte Julius.</p>
<p>Úgy látszott, mintha az apja nem szívesen válnék meg a
könyvektől, de mégis azt mondta:</p>
<p>Vidd el őket, ha akarod.</p>
<p>Akkor még rosszabb lesz a szemed, mondta Julius.</p>
<p>Ó nem, Isten segítségével talán már nem lesz rosszabb, felelte a
lelkész. Az orvosom azt mondja, hogy most egy idő óta már jobban
látok.</p>
<p>Tudok egy másik könyvről is, mondta Julius. Ole Johannak van egy
régi könyve, valami Jesper Brochmand írta.</p>
<p>Meg tudnád nekem szerezni? kérdezte a bátyja.</p>
<p>Igen, azt hiszem, mondta Julius és kiment.</p>
<p>Ekkor a lelkész Holmengraa úrról kezd beszélni, mondván, hogy
világias lélek és csak az üzletekre gondol. Igaz, hogy iszik is?
<span class="pagenum"><a name="Page_241" id=
"Page_241">-241-</a></span></p>
<p>Holmengraa?</p>
<p>A lelkész bólint:</p>
<p>Nekem így mondták.</p>
<p>Az anya megint ingatta a fejét, ó Istenkém, mennyi mindent tud
az ő fia!</p>
<p>Majd hozzá is lesz egy pár szavam, mondta a lelkész. A gyerekek
csak ott járkálnak a házban és amióta nem vagyok itt, még nagyobb
pogány lett mind a kettőből.</p>
<p>Igen, Felix nem akar tanulni. Most aztán Mexikóba akarja küldeni
az apja. Ezt hallotta Daverdana.</p>
<p>A bátyja fülelni kezd:</p>
<p>Mexikóba? És Marianet is?</p>
<p>Nem, csak Felixet. Mariane később Krisztiániába kerül.</p>
<p>Krisztiániába? Úgy.</p>
<p>Most boltos Perre került a sor. A pap mindenkiről tudott
valamit, az egyházfiak olyan szívesen a segítségére voltak. Boltos
Per egyre kövérebb és mindennap a bíróság elé kerülhet, hacsak nem
hagyja abba a mérésnél tanusított nagyszerű kézügyességét.</p>
<p>No meg aztán a távirdász, nem nagy szoknyavadász-e? Hát a
kikötőmester, valóban egy pár lesz belőle meg Salvesen
kisasszonyból?</p>
<p>Daverdana szinte tűkön ül: Most biztosan a segéd-kikötőmester
kerül sorra, aki pedig az ő kedvese, a csónakházban. Ó, soha többet
nem néz rá.</p>
<p>Most visszajött Julius, odaát volt Ole Johannál. Vastag,
szörnyen mocskos könyvet dob az asztalra. Tudja Isten, talán csak
nem lopta?</p>
<p>Itt a könyv, mondta.</p>
<p>Megkapom? kérdezte a lelkész. <span class="pagenum"><a name=
"Page_242" id="Page_242">-242-</a></span></p>
<p>Megkapod.</p>
<p>Az anya pedig ingatta a fejét. No hát ez a Lars meg a könyvek,
ez a Lars meg a tudomány!</p>
<p>A lelkész egymásra fektette a három könyvet és megsimogatta
őket. Mit is akart velük tulajdonképpen? Igen, L. Lassen a
könyvtárát kezdte meegalapozni és e célból fosztogatta a
béreskunyhókat. Most már három új kötet feküdt itt és Jesper
Brochmand jókora helyet fog kitölteni az állványon.</p>
<p>Aztán így szólt Julius:</p>
<p>Ole Johann kérdezteti, hogy nem tartanál-e nála imaórát, mielőtt
elmégy?</p>
<p>Ole Johannál? Hiszen nincs elég nagy szobája.</p>
<p>Ott is kivehetjük az ablakokat.</p>
<p>Szünet.</p>
<p>Az anya megjegyzi:</p>
<p>Igazán nem hinnélek olyan együgyűnek, hogy Ole Johannál tarts
imaórát. Akkor aztán később mindenütt elhencegnének vele.</p>
<p>Nem, mondta a pap. Egyébként is ma már fáradt vagyok. A torkom,
hm. Kezét a szája elé tette és óvatosan köszörülte a torkát,
elhalóan köhintett.</p>
<p>Hagyd csak, mondja az apja, Lars Manuelsen is, Ole Johann éljen
békével és elégedjék meg azzal, amit ma hallott!</p>
<p>Julius azonban ördöngős fickó!</p>
<p>Különben, ha rekedt vagy, mondja, akkor anya majd ezüstkanállal
felemeli a nyelvcsapocskádat. Nekem is ezt tette.</p>
<p>Rettentő mód műveletlen vagy Julius, mondja a pap az öccsének.
Ezután még egy köpenyt terített a himbálózó vállára, gummicipőt
húzott és kiment. Még <span class="pagenum"><a name="Page_243" id=
"Page_243">-243-</a></span> egyszer meg akarta tekinteni az ismerős
helyeket, mielőtt visszatér a paplakba. Daverdana, meg a kis
testvérei az ablakhoz szaladtak és onnan néztek utána.</p>
<p>És most L. Lassen kint járt az ismerős országúton és himbálta a
fejét, nyilván nehéz volt neki és nem akart egyenesen állni. Nem
úgy járt, mint aki bármi elől is ki akarna térni, olyan jó, biztos
érzés töltötte el és ha emberekkel találkozott, csak attól félt,
hogy tudja Isten, azok majd nem köszönnek neki. Mert most már
igazán nem neki kellett előre köszönni: vagy nem ő volt-e a
tiszteletes úr? Sok ember járt itt, némelyik egészen idegen volt
neki, bizonyosan Holmengraa üzemeinek munkásai voltak. Ezekre az
emberekre rábámult, bizony a legutolsó pillanatig, és sokszor
annyira vitte, hogy nem is lett belőle köszönés. Ez sem volt
rendjén. De még mindig inkább így, mintsem hogy ő köszönjön
előre.</p>
<p>Valóban, L. Lassen az egyház erős szolgájának érezte magát, és
majd csak viszi valamire. Nem lehetetlen, hogy eljön majd annak az
ideje is, amikor majd megveregeti a vállát Willatz Holmsennak.</p>
<p>Ami után egész bizonyosan történnék egy és más…</p>
<p class="center">*</p>
<p>A távírász a készülékénél ül és sürgönyt vesz fel. Sürgős
távirat jön Berlinből, nem hosszú, de olyan fontos, hogy a távírász
maga akarja rendeltetési helyére juttatni, három pontot és vonalat
kopogtat le, aztán felkel, nagyot kortyint egy üvegből, mely a
függöny mögött levő állványon áll, szabály ellenére bezárja az
irodát és kimegy. A kastély felé irányítja lépteit. Nagy, imbolygó
vállú, súlyos testű legény. <span class="pagenum"><a name=
"Page_244" id="Page_244">-244-</a></span></p>
<p>Mivel eddig még sohase járt itt, a konyhabejáraton megy be, hogy
a cselédség közül találjon meg valakit. Az egyik lánynál a hadnagy
után érdeklődik, a lány kijön a házvezetőnővel és csak a távirász
nyomatékos kérésére hivatják a hadnagyot.</p>
<p>A hadnagy rendkívül csodálkozó arcot vág és megkérdi, hogy az
emberei közül valaki nem nyugtázhatta volna-e a táviratot?</p>
<p>Azt igen, mondja a távirász. De nem arról van szó, csak elő
akartam készíteni a hadnagy urat, hogy rendkívül fontos a
távirat.</p>
<p>A hadnagy rögtön fel akarja tépni és el akarja olvasni, de a
távirász visszatartja és így szól:</p>
<p>Várjon egy kicsit, lassan olvassa, nem örvendetes távirat.</p>
<p>Rendes körülmények között a hadnagy kurtán elintézte volna ezt
az embert, de most megáll és nagy szemeket mereszt rá. Csak a
táviróhivatalból ismerte, szolgálatkész, szeretetreméltó ember,
Baardsen a neve. A hadnagyot zavarba hozta, ahogyan a távirász most
idejött és ilyen furcsán viselkedett. Ami talán meg is felelt
Baardsen szándékának. Mikor a hadnagy végre felbontotta és
elolvasta a táviratot, előbb csak gyenge benyomást keltett
benne.</p>
<p>Anyát baleset érte, ez volt a távíratban. Uff! mondta a hadnagy
és az ajtófélfának támaszkodott. Az volt tovább, hogy fürdés közben
érte baleset. Furcsa, hát fürdés közben érhet valakit komoly
baleset? Volt ott még valami, de az nem fontos.</p>
<p>Válaszolnom kell, várjon egy pillanatig, magával megyek, mondta
a hadnagy. <span class="pagenum"><a name="Page_245" id=
"Page_245">-245-</a></span></p>
<p>Kihozta a sapkáját a folyosóról és a két úr együtt ment a
táviróhivatal felé.</p>
<p>Fürdés közben? mondta a hadnagy a kísérőjének, nem értette a
dolgot.</p>
<p>A nagyságos asszony bizonyosan megütötte magát. De mégis furcsán
hangzik, felelte a másik. Egyébként úgy tetszik, mintha a távirász
sejtené az egészet és célzásszerűen mondta, hogy talán előkészítse
valamire: Emögött kell lennie valaminek.</p>
<p>Megérkeztek az irodába és a hadnagy leült, hogy megszövegezze a
táviratot és ebben néhány kérdést intézzen Willatzhoz. Eközben a
távirász megint az asztalánál ül és sürgönyt vesz fel.</p>
<p>Tessék várni egy kicsit, mondja hátrafordulva. Ujabb távirat
jön. És még írásközben előkészíti a hadnagyot a következőkre. Most
már érthetőbb kezd lenni… sajnos… ez a hír…</p>
<p>Adelheid asszony fürdés közben az életét vesztette.</p>
<p>Néhány nappal később a hadnagy a postagőzössel délre utazik a
fia elé, aki az anyja holttestével már úton van Norvégia felé. Igy
a hadnagy mégis felvehette az új bundáját, amelyet valamikor az
angliai útalkalmával vett.</p>
<p>Csakhogy most nem hordta olyan büszkén.</p>
<div class="chapter">
<h2>16.</h2>
</div>
<p>A berlini halálhír furcsa hatással volt Holmengraa úrra, mintha
kissé eszét vesztette volna.</p>
<p>Először mély gyászba merült és bánkódott, hiszen <span class=
"pagenum"><a name="Page_246" id="Page_246">-246-</a></span>
Segelfoss úrnője rendkívül kedves volt vele, az első naptól kezdve,
talán neki köszönheti azt is, hogy egyáltalán megkezdhette nagy
tevékenységét.</p>
<p>De néhány nap elteltével megváltozott Holmengraa úr, ismét
derüsebbnek látta az életet. Nos, minek titkoljuk a valóságot,
vidámabb oldaláról kezdte látni, értheti ezt valaki? Látták
mosolyogni, nevetni, bizonyosan spanyol borából ivott ebédre, más
magyarázat nem lehetett. És az egyházfiaknak bizonyosan nemsokára
újabb beszámolóra volt alkalmuk L. Lassen lelkésznél.</p>
<p>Ki volt Holmengraa úr? Talán kereszt az égen, szimbolum? De
talán nem is volt benne semmi misztikus, talán csak a fölényesen
tevékeny ember átlagos tipusa volt? Talán olyan ember, aki sok
pénzt keresett ugyan, de Mexikó fensíkjain nem tudott fényűzően
élni és most azért jött ide, hogy learassa a sikerének járó
tiszteletet? Megjött és a hírneve végigdübörgött az egész országon.
Kint a szürke domb körül nem ragyogtathatta a hírnevét, onnan tehát
mindenesetre el kellett távoznia, Segelfossba került és itt volt a
helye.</p>
<p>Itt finom emberek voltak és nagyszerű üzleti kilátások, innen el
lehetett dicsekedni az egész északi föld felett.</p>
<p>És aztán? Minden tervét megvalósította, talán még többet is,
mint amennyire gondolt, amellett pedig mindig szerényen
viselkedett. Csak a gépeivel ütött zajt. Volt valami mesterkéltség
emögött a szerénység mögött? A nevelése talán felmondta néha a
szolgálatot? Soha. Mikor is kerülhetett volna erre a sor? Ha a
kastélyban a hadnagyékkal érintkezett? Finom és eredeti volt,
munkásai iránt figyelmes, bőkezű és engedékeny <span class=
"pagenum"><a name="Page_247" id="Page_247">-247-</a></span> minden
emberrel szemben. Talán tisztességtelen eszközökkel törtetett
előre, csaló volt? Bőkezű volt és feddhetetlen minden
cselekedetében. Ha a hadnagy valamely idegenkedést érzett a
szokatlan idegen iránt, ennek önmagában rejlett az oka. Például ami
a malomgáttal történt, amelyet elragadott és mesemmisített az ár.
Hiszen annak ellenében Holmengraa úr megszabadította a banknál levő
nyomasztó kötelezvényétől. Hogy ezzel egyidejűleg tulajdonosa lett
az egész folyónak és az egész hegyitónak, az csak véletlen,
szerencsés véletlen, de mindenesetre készpénzzel fizetett érte.
Tehát volt oka idegenkedni tőle? Például Mexikóban is volt
fenyőillat, bizony, csakhogy nem ott, ahol Holmengraa úr lakott –
pedig gőzfürésze volt ott. Az egészsége megrendült, pilulákat
szedett, míg az itteni üzemei működésbe nem jutottak, azóta nem
lehetett hallani megrendült egészségről, nem… nem…</p>
<p>Annyira jótékonyan hatott Holmengraa úrra a levegő, míg
ugyanakkor szomorúan ellenkező hatást váltott ki az élet egy másik
törekvőjénél, Lassen lelkésznél.</p>
<p>Lehetett-e valaki tapintatosabb modorú, mint Holmengraa úr? És ő
úgy éreztette ezt a tapintatot, mintha nem elsajátította, hanem
veleszületett volna. Későn, korán, mindenkor. Adelheid asszony, aki
értett az ilyesmihez, egyetlen egyszer sem kedvetlenedett el.</p>
<p>Milyen biztossá és elégedetté tette az asszonyt! Szerelmes volt
őnagyságába? Szerelmes? Akkor talán fiatalabbakra vetette volna a
szemét. De hogy mért volt olyan nagyra vele és hogy miért tört
valósággal össze, mikor az asszony örökre elveszett, ennek oka
aligha rejlett szerelemben. Mert hogy is volt az? Vajjon
<span class="pagenum"><a name="Page_248" id=
"Page_248">-248-</a></span> semmiség volt-e a kis faluból
elszármazott Tobias szemében, hogy ki- és bejárhatott a segelfossi
kastélyba és a nagyasszonynak jó barátja lehetett? Nem nagy dolog
olyasvalaki előtt kérkedni, aki kitárja az ajtaját. A köznépnek
lehetett egyszerű vörös gyapjúmellényben is imponálni. Holmengraa
úr Adelheid asszony iránt éppen olyan odaadást tanusított, mint
amilyet egy dán követtel szemben tanusított volna. Paraszt volt
bölcsőjétől kezdve, olyan fajtából származott, amellyel az élet
addig nem tett egyebet, mint hogy megóvta a kihalástól. Amit
tudott, azt hallomásból tudta, elsajátította a művelt emberek
levegőjében levő értékes dolgokat, még a nyelvüket is… Jól van,
Holmengraa úr! Nagyszerűen csinálta! De kétszáz évvel fiatalabb
volt Segelfoss lakosainál. Megtanult köszönni, csakhogy rabszolga
süveggel köszönt.</p>
<p>Voltak-e egyéni okai arra, hogy Adelheid asszonyt ennyire
meggyászolja? Ezt a kérdést eleget vitatja és szimatolja Salvesen
kisasszony meg Irgensné, született Geelmyden asszony, amikor egy
kis pletykára összebújnak. A nagyságos asszony talán maga adhatna
erről felvilágosítást, ha a naplóját egyszer kiadná. Nőstényfarkas
is kerülhet kutyaházba.</p>
<p>Holmengraa úr mindenesetre gyászolt az asszony halála miatt. Ez
abban is megnyilvánult, hogy az arca megnyúlt és még az orra is
mintha hosszabb lett volna, mint azelőtt. Talán azért, mert
lesoványodott. Hogy pedig aztán megváltozott a hangulata és
földerült a kedve, az nyíltan szólva ezért volt: most már senkire
se kellett tekintettel lenni, hiszen a finom Adelheid asszony nem
volt többé.</p>
<p>És valóban, Holmengraa úr bánata eltűnt, ami abban <span class=
"pagenum"><a name="Page_249" id="Page_249">-249-</a></span> is
megnyílvánult, hogy Irgensnével szemben kissé túlment a határon,
úgy hogy az asszony végül kénytelen volt védekezni és így szólt:
No, ne… igazán, jöhet valaki! De még inkább abban nyílvánult meg,
hogy egy este megfogta Salvesen kisasszonyt és feleségül akarta
kérni: Gondolja meg, mondta, a szavam a magáé. Jőjjön és nézze meg
a házamat, jőjjön föl velem.</p>
<p>Egészen elment az esze.</p>
<p>Egy hétig valósággal pojáca volt, elvesztette az egyensúlyát.
Mint aki éveken át bilincsekben járt és most egyszerre
megszabadult. Este kieresztette a csirkéket, aztán Marcilie
ablakához lopózott. Mivel a lányt nem találta egyedül, azt mondta,
hogy a csirkék kiszabadultak, vissza kell terelni az ólba. Nem
hagyta békében a lányt, vele ment az ólhoz, megcsókolta és pénzt
adott neki. Micsoda dolog ez! Már azelőtt is voltak ilyen bolond
rohamai, de mértékkel és nem annyira, mint most. Gazdag volt, így
akárki gondtalanul élhetett mellette, ő pedig nem sokat törődött
azzal, amit az emberek beszéltek. Azalatt, amíg a hadnagy úton
volt, Holmengraa úr lement a kastélyba és kikezdett még
Daverdanával is. Ez azonban a segédkikötőmesternek volt a
menyasszonya és nem szűkölködött szerelem dolgában. Mikor pedig
Holmengraa úr ezt megtudta, féltékeny lett és szerelmes, finoman
öltözködött és duplán kapcsolta mellényére az óraláncát. Alapjában
siralmas állapot volt. Hiszen ez az öreg ember olyan helyzetbe
került, amilyen csak a fiatalsághoz illik.</p>
<p>Az az ötelete támadt, hogy meghívja Muus járásorvost. Miért ne,
hiszen ez csak udvariasság. Bőségesen megvendégelte a doktort és
emlékezetes maradt ez az este. Szó, ami szó: a nyugatról jött ember
pompás <span class="pagenum"><a name="Page_250" id=
"Page_250">-250-</a></span> házigazda volt, annyi ezüst meg bor
került az asztalra, hogy az csak olyan embernél lehet, aki teheti.
Dr. Muus kedélyes jó érzésében még a lábait is egymásra dobta.</p>
<p>Remélem, hogy később eljön Rasch ügyvéd is, mondta Holmengraa
úr, hogy ön ne legyen annyira egyedül.</p>
<p>Szóval az ügyvédet nem hívták meg vacsorára, hanem csak
későbbre, hogy legyen kivel társalogni. És a doktor nagy
fontosságot tulajdonított ennek a kitüntetésnek. Nem azért… hiszen
Rasch ügyvéd is tisztviselőcsaládból származott, így némiképpen
egyenrangúak voltak, de az ügyvéd még távolról sem annyi, mint az
orvos, valamint a pap sem. Holmengraa úr, úgylátszik hazulról, a
vérében magával hozta a rangskálát és ez most javára vált doktor
Muusnak, büszke is volt rá.</p>
<p>Csak nem kellett volna ezzel visszaélni, az már visszájára sült
el. Ebben a házban az embereknek sejtelmük sincs a bürokrata
nagyságról.</p>
<p>Furcsa, a doktor azt hitte, hogy megengedheti magának a felsőbb
osztályok gőgjét is, azért ütközött össze a hadnaggyal első
találkozásuk alkalmával. Muus úr négy nemzedék iskolai szorgalmának
és közepes tehetségének terméke volt, ennek és csakis ennek az
eredménye, hogy merhetett hát muzsikáról, meg a zongorán fekvő új
kottákról nyilatkozni? Hiszen Adelheid asszony maga kívánta azokat
a kottákat és ezért hozatta meg gyorsan Holmengraa úr. Most persze
ott fekhetnek és várhatnak Adelheid asszonyra, az már nem jön el
többé. De a jól megérdemelt tisztelet kijár nekik, ez nem nagy
követelmény. Muus úr azonban még mindig az olasz muzsika mellett
kardoskodott… ezt ugyanis a szülei oktatták bele egyszer s
mindenkorra. <span class="pagenum"><a name="Page_251" id=
"Page_251">-251-</a></span> Ez a sok kotta, pedig nem volt egyéb,
csak csupa Beethoven… Hiszen Adelheid asszony mindig nagy német
volt.</p>
<p>Szomorú haláleset volt az itt lent, mondja a doktor.</p>
<p>Holmengraa úr mélyen bólint és így felel:</p>
<p>Rettentő csapás.</p>
<p>És hogyan fogadja ő?</p>
<p>A hadnagy? Hát, értelmes ember, emelkedettlelkű ember, de ez
alighanem több volt, mint amit el tudott viselni.</p>
<p>Igazán azt akarja mondani, hogy a hadnagy emelkedettlelkű
ember?</p>
<p>Holmengraa úr így válaszolt:</p>
<p>Igen, nekem ez a benyomásom.</p>
<p>A doktor ezt mondta:</p>
<p>Akkor azt hiszem, csalódik.</p>
<p>Ezt mondja a doktor és nyugodtan ül a helyén.</p>
<p>Nyílván úgy van a dolog, hogy a nép felfogása az orvost a többi
ember fölé helyezi, csakhogy Holmengraa úr már sok orvost látott,
sőt a Cordillerákban is voltak orvosok, az ilyesmi ott se ritkaság.
Azonkívül Holmengraa úr úgy vélte, hogy az ő benyomásának mégis
csak kell némi értéket tulajdonítani, néha az életében kénytelen
volt csakis a saját benyomásában megbízni. Már pedig az sohase
vezette félre, hiszen itt ült és ma már ő, a „Holmengraa“.</p>
<p>Azt gondolom, hogy a hadnagy emelkedettlelkű ember, mondta.</p>
<p>Ez azonban nem imponált Muus úrnak, hisz ő a felsőbb osztályhoz
tartozott és megvolt a tudománya.</p>
<p>Én különbséget teszek az olyan ember közt, akit a
szerencsétlenség ver le a lábáról, meg az olyan közt, <span class=
"pagenum"><a name="Page_252" id="Page_252">-252-</a></span> aki
céltudatosan és bolondul halad a pusztulás felé, mondta. A hadnagy
pedig az utóbbiak közé tartozik. Elmondták nekem, hogy
tulajdonképpen az öné az egész kastély.</p>
<p>Nem, az már mégsem járja, hogy Adelheid asszonyt és a hadnagyot
egészen közönséges emberekké bélyegezzék, akikről bárki csak úgy
nyilatkozhatik. Akkor mit ért volna Holmengraa úr azzal, hogy annyi
év folyamán közeli barátságban volt velük?</p>
<p>Ez csak pletyka, mondta.</p>
<p>Pletyka? Rendes emberek mondták.</p>
<p>Akkor pedig ön rosszul hallotta és félreértette a rendes
embereket.</p>
<p>Nem értettem félre őket. Hát szóval akkor csak ok nélkül
aggódnak a hadnagyért. Annál jobb.</p>
<p>Megérkezik az ügyvéd és isznak. Bizony az ügyvéd közelebb maradt
a földhöz, nem volt olyan tudományos, sem olyan nehézkes ember.
Gyakorlati dolgokról beszélt s csakhamar üzleti ügyekről tárgyalt
Holmengraa úrral. Azonkívül pedik sokkal jobban ivott, mint a
doktor, sőt a házigazdát is rávette arra, hogy jobban igyék.
Különben, Isten tudja, miért tette, ha csak azért nem, mert minden
jót kivánt a jótevőjének. Rasch ügyvéd ugyanis sokat köszönhetett
Holmengraa úrnak, a házát, a telkét, a földjét és az első jó
tanácsokat. Most virágzó ügyvédi gykorlata volt, magánirodát bérelt
sajátmaga részére és írószobát az írnokának. Meglepő gyorsan
haladt. Már régen elhatározta, hogy azt a telket, amelyen a háza
áll, valamint a vele határos szántóföldet megveszi. Holmengraa úr
azonban mindannyiszor azt feleli, hogy a hadnagy nem akar többet
eladni Segelfossból. <span class="pagenum"><a name="Page_253" id=
"Page_253">-253-</a></span></p>
<p>Most megint megkérdezte és ugyanazt a feleletet kapta.</p>
<p>Mire az ügyvéd a legnagyobb alázattal ivott a Holmengraa
egészségére.</p>
<p>És mi volt az eredmény? Holmengraa úr, a falusi paraszt, bort
ivott és az este folyamán nagy eszméket hangoztatott. Legutoljára
azt mondta, hogy megpróbálkozik a spanyol szardinia halászattal és
Santanderben norvég halászflottát alakit.</p>
<p>Norvég halászok nem halászhatnak ott? Akkor naturalizáltatom
őket.</p>
<p>Talán büszkélkedni akart a két vendége előtt, célzást tett
valami ércleletre két közelfekvő vidéken, bányákat akart venni.</p>
<p>Talán kérkedni akar. Valószínűleg, mert máskép nem lehetett
megmagyarázni azt, hogy most ilyen nyiltan hangoztatja az ötleteit,
míg máskor titokban tartja őket. Nyugodtan és kérkedés nélkül
beszélt, de nagy tervek izzottak a homloka mögött. Érdekes volt
hallgatni. Aztán azt mondta: Egészségükre uraim, nagyon kedves,
hogy meglátogattak!</p>
<p>A kis Mariane belopózott és megmutatta, hogy hosszú lábaival
hogyan tud pukedlizni. Feltünő erősen fejlődött és a szája érett
volt. Most volt a postáért és azt hozta be az apjának. Eközben így
szólt:</p>
<p>Levél jött hazulról! Egyébként ritkán lehetett norvég szót
hallani az alacsonyhomlokú, indiánhajú és szimatoló orrú leány
szájából. Ez az egész, mondta.</p>
<p>Köszönöm, felelte az apa.</p>
<p>Ez volt az egész, Mariane nem kapott semmit. Ifjú Willatztól már
nem jöttek levelek.</p>
<p>Bocsássanak meg egy pillanatra, mondta Holmengraa <span class=
"pagenum"><a name="Page_254" id="Page_254">-254-</a></span> úr és
felbontott egy idegen bélyegekkel leragasztott levelet. Gyorsan
átfutotta, aztán így szólt a lányához: Téged is üdvözölnek kis
lányom! Mariane megint pukedlizett, aztán kiosont az ajtón.</p>
<p>Holmengraa úr félretette a leveleket és így szólt: Ha az urak
túlhidegnek, vagy túlmelegnek találják a sherryt… hiszen nem lehet
mindenkinek egyforma izlése… No jól van, akkor nem.</p>
<p>Most megint udvarias volt és jóindulatú. Salvesen kisasszonyról
kezdett évődni az ügyvéddel: talán bizony azért csinál olyan nagy
hűhót abból a szántóföldből, meg a legelőből? Ó, az a
fiatalság!</p>
<p>Az orvos felhasználta az alkalmat és ezt mondta:</p>
<p>Hát nem adhatna el Rasch ügyvéd úrnak egy földdarabot,
Holmengraa úr? Hiszen akkor bebizonyítana az egész község előtt,
hogy ön Segelfoss birtokosa.</p>
<p>Hogy adhatnék el földet a hadnagy birtokából? Boltos Per is
telket akar vásárolni, hiszen olyan gazdag lett, hogy két tehénnek
való legelőt akar venni. Ezt még el sem mondtam a hadnagynak.
Egyébként nem is érdemes beszélni róla, hiszen egészen mindegy,
hogy kettőnk közül melyiké a két tehénnek való legelő. Kétszáz
tehénnek való legelő már számot tenne.</p>
<p>Az ügyvéd megkérdi:</p>
<p>De miért nem akar eladni a hadnagy? Hiszen pénzt kap érte.
Ismerek még valakit, aki szeretne gazda lenni: Lars Manuelsen.
Hozzám jött és őszintén megmondta: Mivel van egy fia, akiből
lelkész lett, még hozzá híres lelkész, ő már nem maradhat tovább
zsellér, s így hát meg akarja venni a kunyhójához tartozó telket,
meg a körülötte levő megművelésre alkalmas földdarabot.</p>
<p>Lassen lelkésznek az apja? kérdi a doktor. <span class=
"pagenum"><a name="Page_255" id="Page_255">-255-</a></span></p>
<p>Igen és persze a lelkész maga van a háta mögött. Ismeri?</p>
<p>Nem. Meglátogatott ugyan és szerény embernek tapasztaltam.
Persze paraszt, de mégis csak felküzdötte magát a kultúrára.</p>
<p>Igen, annak az apja. Tehát tiszteletreméltó ember, lelkész fia
van, mondta az ügyvéd, mikor ismét Holmengraahoz fordult. És
ismerek még sokat, aki mind szeretne telket, meg földet vásárolni,
például az ön pékje is, Holmengraa úr.</p>
<p>Pékem? Nekem nincs pékem! És most úgy látszik, mintha Holmengraa
úr már megelégelte volna ma estére ezt a két finom, tréfás kis
urat. Úgy látszik, mintha jóllakott volna ezzel a kis társasággal,
tehát azt mondja, ami eszébe jut:</p>
<p>A pékem? Ön talán abból indul ki, hogy gazdag ember vagyok.
Látja a láncomat és azt hiszi, hogy valódi. Pedig nem az. Miért
legyek olyan tékozló. Arra mégse vagyok elég gazdag. A lánc
aranyozott, erősebb mint az arany és aranynak látszik, vagy
nem?</p>
<p>Adjon még több pletykálni valót ennek a két úrnak? Vagy talán
beteges kérkedési vágyból újra fel akarta frissíteni kalandos
hírét? Egy pillanat mulva megint mondott valamit és bókká formálta
szavait:</p>
<p>Van egy fiam, Felix. Az volt az álmom, hogy olyan művelt embert
faragok belőle, amilyenek önök uraim, de nem akar tanulni. Most
aztán Mexikóba kell visszaküldenem.</p>
<p>Van még valakije Mexikóban, akihez küldheti? Azt hittem…</p>
<p>Ó, rábízhatom valakire. Hiszen lehetnek ott rokonai, például az
anyja is. <span class="pagenum"><a name="Page_256" id=
"Page_256">-256-</a></span></p>
<p>Szünet.</p>
<p>Az ügyvéd, meg a doktor csodálkozva néznek rá.</p>
<p>Azt hittem… Nekem azt mondták, hogy ön özvegy…</p>
<p>Holmengraa úr közömbösen néz a vállán keresztül a doktorra,
egyáltalán nem törődik vele, hanem azt mondja, ami eszébe jut.</p>
<p>No, itt semmi se lesz Felixből. A legszívesebben talán visszatér
a törzséhez. Mariane lányom azonban nálam marad.</p>
<p>Mikor Holmengraa úr este kikísérte a vendégeit, mégis már
annyira becsípett, hogy tilos utakon járt. Vacsora után volt, az
urak jól ettek és ittak, nem is panaszkodhattak a vendéglátás
miatt. De Muus doktor kijelentette, hogy ha házigazdájuk az est
folyamán ellentmondott neki, akkor tisztán észre lehetett venni a
műveletlen embernek az osztálygyűlöletét azzal a felsőbb réteggel
szemben, amelyhez ő, meg Rasch ügyvéd tartozott.</p>
<p>Ezen az estén véget értek Holmengraa úr kicsapongásai és a
következő napokban önmagának ura és minden emberek királya lett
megint. Intézkedett a temetés ügyében, táviratilag koszorút rendelt
Adelheid asszony koporsójára és abban a pillanatban, amikor a
postagőzös félárbocra eresztett lobogójával befordult a fjordba,
fenyőágakkal hintette tele a rakodópartot meg az útat. Vajjon a
hadnagy iránt érzett tiszteletből hagyta-e abba bolondságát, vagy
pedig azért, mert szégyelte magát? Akármi volt is az oka,
Holmengraa úr az utóbbi két hétben sok bolondságot csinált és ha
nem ő róla lett volna szó, bárkinek sok idejébe került volna,
<span class="pagenum"><a name="Page_257" id=
"Page_257">-257-</a></span> amíg mindent rendbehoz, neki azonban
nem telt idejébe. Mégis csak mesébe való ember volt, minden kitelt
tőle.</p>
<p class="center">*</p>
<p>A temetésre megérkezett Fredrik Coldevin is a feleségével. Végre
jutott ideje arra, hogy Segelfossba jöjjön, pedig már régen nem
járt ott. Az öreg Coldevinék is eljöttek a szigetükről, kis
fehérhajú különösség lett belőlük, már alig volt hangjuk. Két
ráncos albinogyerekhez hasonlítottak. A hannoveri von Platz ezredes
virágokat, meg helyettest küldött, de mind a kettő egy héttel
elkésett.</p>
<p>A hadnagy ez alkalommal se tudott lemondani arról, hogy valami
furcsaságot, önfejűséget el ne kövessen: táviratilag megállapodott
a szomszéd község lelkészével, hogy az jöjjön el s végezze a
temetési szertartást. Hogy a hadnagynak még ilyesmire is volt
kedve! Hiszen mindenki azt hitte, hogy mélyen lesujtotta az eset,
és ime…</p>
<p>Este azonban a szomszéd község lelkészének kocsija a lelkész
nélkül érkezett meg. A kocsis levelet hozott, az tele volt
mentegetőzéssel, magyarázattal, mert a papot más elfoglaltsága
akadályozta. Talán aggodalmai támadtak, nem merte megsérteni L.
Lassen kollegáját, aki a püspök jóakaratát élvezte. Bizonyosan így
állt a dolog.</p>
<p>Erre a hadnagy mosolygott és így szólt fiához:</p>
<p>Hát akkor legyen Lars. Mindegy, hiszen anyád már úgy se hallja.
Mondd meg Martin béresnek, hogy holnap kora reggel hozza el Larsot.
<span class="pagenum"><a name="Page_258" id=
"Page_258">-258-</a></span></p>
<p>Mikor a pap megérkezett, Fredrik konzulnak kellett közvetítenie
közötte meg a hadnagy között. A hadnagy kívánsága az volt, hogy
Lars egyáltalán ne mondjon beszédet, ebbe azonban a lelkész nem
egyezhetett bele, viszont a hadnagy iránti tiszteletből hajlandó
volt arra, hogy a beszédet rövidre fogja, továbbá lemond arról,
hogy egészen a temető kapujáig megy a koporsó elé.</p>
<p>A hadnagy így szólt:</p>
<p>Akkor itthon maradok.</p>
<p>Fredrik konzul, hogy fel ne izgassa a barátját, úgy tett, mintha
már maga is gondolt volna erre.</p>
<p>Igen, ez megoldás lenne, mondta és bólintott. De nem fogod ezt
valamikor megbánni?</p>
<p>De igen, kétségkívül.</p>
<p>Akkor kérdés, nem jobb-e elszenvedni egy órai kellemetlenséget,
mint aztán életfogytig valót.</p>
<p>A hadnagy tehát lemondott arról, hogy odahaza marad. Felöltötte
a parádés egyenruháját, a vállrojtokkal, karddal és aranybojtokkal,
erre a nagy pompára aztán ráhúzta a drága bundát. Nagyszerűbb
megjelenése volt, mint valaha. Ifjú Willatz új fekete ruhát viselt,
meg fátyollal átkötött cilindert. Furcsa volt azonban, hogy apa és
fiú egyaránt fehér keztyűt húzott minden feketeség nélkül.</p>
<p>Holmengraa emberei szabadnapot kaptak, a malom megállt, a
béresek meg a kisbérlők összegyültek a temetőben, úgy feketéllettek
az emberek, mint valami nagy gyerekkeresztelő vasárnapon. A koporsó
alig látszott a virágtól. Koszorúk érkeztek Angliából,
Németországból, Holmengraaéktól, valamennyi Coldevintól és
<span class="pagenum"><a name="Page_259" id=
"Page_259">-259-</a></span> a bergeni kereskedőktől. Úgy szólván
egyetlen nagy virágtömeget eresztettek le a földbe.</p>
<p>Most következett a prédikáció. Lassen lelkész maga se volt
bizonyos a dolgában. Most azonban nagyon jó alkalom volt arra, hogy
részletesebben kitérjen erkölcsi dolgokra, nem térhetett el attól
az eredeti szándékától, hogy hosszú beszédet mondjon. Minden más
gyászoló hálás lett volna a vígasztaló komoly szavakért, de a
hadnagy hű maradt önmagához. Úgy látszott, mintha elgondolkoznék és
egyáltalán nem hallgatott oda. Mikor a beszéd már vagy félórája
tartott és a hadnagy már nem akarta tovább hallgatni, hirtelen
kivett egy kis faásót a templomszolga kezéből és a pap felé
nyujtotta, ó, de nem úgy nyujtotta, hogy a nyele legyen a pap felé.
A papnak abba kellett hagyni a beszédét, a hadnagyra nézett és
megértette, hogy már elmult az idő, elvette az ásót és három ásónyi
földet szórt le a virágokra.</p>
<p>Azután behantolták a sírt.</p>
<p>De az emberek, akik látták az esetet, azzal az ásóval,
helytelenítették a hadnagy viselkedését: Lars Manuelsen
helytelenítette, boltos Per szintén, még sohase láttak ilyen
viselkedést az Isten felkent szolgájával szemben, már pedig Lars e
pillanatban az volt. A lelkész azonban sokkal okosabb volt, semhogy
az ásót a hadnagy arcába csapta volna, mégis csak művelt ember az a
Lars. Ezt bebizonyította mindvégig. Alig ért véget a ceremónia,
vígasztaló szavakat akart intézni a rokonsághoz, a papok szép
szokása szerint. Mivel azonban nem volt egészen biztos a dolgában,
először ifjú Willatzhoz lépett, aki a legközelebb állt hozzá.
Lassen lelkész kezet nyujtott a fiúnak és ezt mondta: <span class=
"pagenum"><a name="Page_260" id="Page_260">-260-</a></span></p>
<p>Nagy veszteség ért téged, de az Isten majd megsegít és el fogod
viselni.</p>
<p>Ezt az Úr bizonyosan meg fogja tenni, Lassen lelkésznek igazán
nem kell felszólítani rá.</p>
<p>Most felcsattan a hadnagy hangja és a lelkész két acélos
fölényességű szürke szemet lát magára meredni.</p>
<p>Mi az? Te tegezed a fiamat? Hagyd el!</p>
<p>Mire a hadnagy hazament a temetésről.</p>
<p class="center">*</p>
<p>Az öreg Coldevinék ez alkalommal csak két napig maradtak, aztán
elutaztak a magánhajójukon. Őskori hajó volt ez, árnyékot adó
vitorlákkal. Az öreg Coldevinék nem tudták megérteni, hogy
Segelfoss ennyire megváltozhatott. Itt nem volt út azelőtt,
mondták. Ott pedig nem volt ház. Aztán a fejüket rázták és
sehogysem ismertek rá a vidékre. Nem voltak bizonyosak benne,
vajjon valóban Segelfossba jöttek-e. Most nem sétáltak végig a
cserjésen és alig szóltak egy szót.</p>
<p>Fredrik konzul, meg a felesége négy napig maradtak. Aztán
megérkezett a dél felé induló postagőzös és magával vitte őket.
Most azonban már Fredrik konzulban sem volt annyi élet, mint
azelőtt, erősen megőszült és a szeme alatt zacskók lógtak. A kövér
és polgárias felesége pedig, aki az utóbbi időben nagy misszióbarát
lett, elkísérte az urát. A hadnagynak elég dolga volt önmagával, a
gyásza olyan különösen nagy volt, olyan feltünően nagy. Az emberek
nem hitték volna, hogy álmatlan éjszakái lesznek, amiért
elvesztette Adelheidet, hiszen már sokkal régebben vesztette el.
Igy aztán Fredrik konzul nem valami jól érezte magát, <span class=
"pagenum"><a name="Page_261" id="Page_261">-261-</a></span> négy
napig őgyelgett a birtokon és szeretett volna elmenni.</p>
<p>A szokott kvaterkázó estéket együtt töltötte öreg barátjával, de
ezek az esték formálisak voltak s a beszélgetés egyáltalán nem volt
vidám. Fredrik konzulnak megint alkalma nyílt kitartani az
életfelfogása mellett, vagy pedig elbukni vele. A birtokon történt
nagy változásokról alig ejtettek egy-két szót. Mikor a konzul arra
tett célzást, hogy ezek a változások nagyrészt az ő hibájából
történtek, a hadnagy azonnal elutasította ezt és így szólt:</p>
<p>Nem, köszönöm. Hiszen sok érdemed volt benne.</p>
<p>Aztán Willatzról próbált beszélni a konzul. Hogy Willatz
továbbra is Berlinben marad-e?</p>
<p>Persze, felelte a hadnagy, ugyanazzal a gőzössel utazik délre,
amelyikkel te.</p>
<p>A Tea lányom, mondja a konzul, emlékszel még reá? A kormányoshoz
ment feleségül.</p>
<p>Ezt helyesen cselekedte Margarete!</p>
<p>A kormányosból kapitány lett.</p>
<p>No látod!</p>
<p>Az ötvenkét láb hosszú Kläggen gőzös kapitánya. Ó, de ez nem
használ.</p>
<p>Szünet.</p>
<p>És most a konzul a gyász közepette egy kis tréfás történetet
akar elmondani.</p>
<p>Ugy-e, te mondtad, hogy magad vagy az oka annak, hogy a
falutokban egy lusta halásszal kevesebb lett?</p>
<p>Igen, eléggé bánom is, az emberek miatt.</p>
<p>Mit szóljak akkor én?! Bizonyosan nem felejtetted még el, hogy
évekkel ezelőtt a városunkban egy szerecsen <span class=
"pagenum"><a name="Page_262" id="Page_262">-262-</a></span>
született. Nos, nem tudom miért, de engem tettek felelőssé azért a
szerecsenért. Hallottál már ilyet? Hogy valami összefüggés volna
közte, meg a kertemben tartott egyik ünnep között, hehehe. Végre
meguntam a históriát és elküldtem a fickót. Most a filadelfiai
kereskedelmi iskolába jár.</p>
<p>Akkor a te bűnöd mégis kisebb, mint az enyém, mondta a
hadnagy.</p>
<p>Milyen vígasztalan dolog volt most beszélgetni a barátjával,
Fredrik konzul már meg is bánta, hogy eljött a temetésre. Szó ami
szó, már hosszú évek óta élte a kisvárosi életet, úgyhogy már
kezdte elviselhetőnek találni. Nem ment-e az üzlete? Nem írt-e sok
toll az irodájában? És nem érintkezett a város legjobb
családjaival? Az otthoni klubjukban sok érdemes témát vitathattak
meg, mint például a nyáron is, amikor valami Bommen nevű
háztulajdonos leánya halálra táncolta magát egy német hadihajón,
amely a kikötőben horgonyozott. Hehe, az a bolond gyerek! De egy
francia tiszt sohase táncoltatta volna halálra.</p>
<p>Azonban Fredrik konzul, aki szeretett nevetgélni és vidám
históriákat elbeszélni, sokszor kereste a magányt, ahol
gondolatokba merülhetett. Ezt már csak a gyász miatt is meg kellett
tennie. És egy szép napon, mikor másutt nem volt elég csend, bement
Adelheid asszony hálószobájába és egy ideig ott maradt. Fáradtnak
és kopottnak látszott most, és nagy zacskók lógtak a szeme alatt.
Kezébe vett egy fésűt és sokáig nézte. Nagyon finomnak találhatta a
fésűt, mert sokáig elnézte. Aztán, úgy látszik, eszébe ötlött, hogy
mégsem illik ennyire elmerülni a gondolataiba és csendesen kiment a
szobából. <span class="pagenum"><a name="Page_263" id=
"Page_263">-263-</a></span></p>
<p>Lement az üvegházhoz. Hiszen mindjárt ide jöhetett volna, mert
itt jó egyedül lehetett lenni. Mi az? Magával hozta a fésűt?…
Nevetséges! No de ha már egyszer megtette… Semmiség, ilyesmi miatt
csak nem fog alkalmatlankodni a hadnagynak. Mintha a fésűn még
mindig meg lehetne érezni az asszony hajának illatát? Képzelődés,
hiszen teknőszaga van. Szegény asszony! Ó, szegények mi
valamennyien!</p>
<p>A konzul felhasználta az alkalmat arra, hogy egy kis
búcsútereferébe bocsátkozzék Salvesen kisasszonnyal. Nem volt már
túlkorán, mikor az utolsóelőtti napon megállt az éléskamra ablaka
előtt. És tudta, hogy a felesége Irgensnénél van.</p>
<p>Ó, maga az? mondta Salvesen kisasszony.</p>
<p>Többé-kevésbé én magam, kisasszony.</p>
<p>Lám, Salvesen kisasszonyt eddig kötötte a ház gyásza és már
régen ferdült el a szája jókedvében. De most hallotta a konzul
hangját, hát erre a pillanatra leteheti a gyászt:</p>
<p>Ha jól sejtem, azért jött konzul úr, hogy véget vessen a
dolognak?</p>
<p>Fredrik konzul nyel, megint nyel, aztán így szól:</p>
<p>Salvesen kisasszony, mindent hallottam!</p>
<p>Mindent?</p>
<p>Igen, vagy talán még többet is tud nekem mondani?</p>
<p>Nem, mert hiszen nem akarom őrületbe kergetni.</p>
<p>Asszony, hiszen rajtam kívül még két emberrel is eljegyezte
magát. Tudja a kikötőmester, meg az ügyvéd, hogy maga hogyan bánt
el velem, Salvesen kisasszony? <span class="pagenum"><a name=
"Page_264" id="Page_264">-264-</a></span></p>
<p>Ez azonban túlságosan durva tréfa volt, mert a kisasszony így
felelt:</p>
<p>Ezt megmondom a vőlegényemnek, Rasch ügyvédnek.</p>
<p>Fredrik konzul hirtelen őszintén kezd érdeklődni a dolog iránt.
Hiszen ez az ügy éppen olyan fontos, mint például Bommen
kisasszonyé, aki tudvalevőleg halálra táncolta magát. A konzul
felhúzta a szemöldökét és így szólt:</p>
<p>Szabad gratulálnom? Igazán?</p>
<p>Azt hiszem igen, mondta Salvesen kisasszony mosolyogva.</p>
<p>Mulatságos. Valóban nagy ujság. Mikor megy férjhez?</p>
<p>Nem tudom. Talán még az idén.</p>
<p>És akkor ki vezeti a hadnagy háztartását?</p>
<p>Más valaki. Addig nem megyek el, amíg nem talált mást.</p>
<p>És itt lakik majd a férjével?</p>
<p>Igen, egy ideig legalább. Rasch ügyvédnek sok dolga van itt.
Később aztán állami szolgálatba akar lépni valamelyik déli
országrészben.</p>
<p>Akkor talán elkerül az én vidékemre is, de ne felejtsenek el
meglátogatni!</p>
<p>Köszönöm a kedvességét, Coldevin konzul úr.</p>
<p>Mert nagyon fontos nekem, hogy művelt emberek legyenek
körülöttem. Szinte gyüjtöm a művelt embereket. No, de ez igazán
nagy ujság! Szabad megszorítanom a kezét, Salvesen kisasszony?</p>
<p>Igen, várjon egy kicsit! feleli a kisasszony és megtörli a
kezét. Most már lehet!</p>
<p>Mikor aztán a konzul megfogja a kisasszony kezét, <span class=
"pagenum"><a name="Page_265" id="Page_265">-265-</a></span> megint
visszatér a régi mókás kedve és így kezd beszélni:</p>
<p>Amikor én most utoljára fogom ezt a kezet…</p>
<p>Haha.</p>
<p>Úgy értem, hogy amíg maga még ártatlan… illetőleg, amíg mind a
ketten ártatlanok vagyunk. Ha most fogom ezt a kezet, amelyet nem
kaptam meg…</p>
<p>Most már aztán eresszen el konzul úr!… s amelyet nem szántak
nekem… Van valami pálinkája, vagy más innivalója odabent,
kisasszony?</p>
<p>Nem, igazán nem, feleli a kisasszony és körülnéz. De most már
eresszen el, hogy bemehessek az éléskamrába és hozhassak
valamit.</p>
<p>Ó, nem, köszönöm, akkor hagyjuk inkább. De Salvesen kisasszony,
azt kérdezte, vajjon azért jöttem-e, hogy véget vessek a dolognak?
Nem. Csakis azért jöttem, hogy tudtára adjam a formát. Mert most
már megtaláltam a formát. Ezt különben énekelnem kellene, hogy az
egész hangommal tolmácsolhassam: abban a pillanatban, amikor Lassen
lelkész az ég áldását adja magára, meg Rasch ügyvédre, akkor
kötéllel a kezemben találhat meg, amint kék szemeim egy szögre
függesztem…</p>
<p>Haha, milyen lehetetlen ötletei vannak!</p>
<p>Tudja, hogy ez mit jelent, hogy mi történik azután?</p>
<p>Ott jön a felesége őnagysága! mondja hirtelen a kisasszony.</p>
<p>És Fredrik konzul elereszti a kezét.</p>
<p>Jól ismerte a feleségét, rögtön eléje sietett és megmagyarázta
neki, hogy Salvesen kisasszony Rasch ügyvédnek a menyasszonya és
hogy csak gratulált neki.</p>
<p>És ezért kellett olyan sokáig fognod a kezét? <span class=
"pagenum"><a name="Page_266" id="Page_266">-266-</a></span></p>
<p>Fredrik konzul pedig így felelt:</p>
<p>Udvarias akartam lenni, hiszen most más társadalmi állásba
kerül. Lehetséges, hogy valamikor a mi körünkbe jut.</p>
<p class="center">*</p>
<p>Ifjú Willatznak rossz a lelkiismerete, elmulasztott írni
Marianenak. Hogy történhetett ez? Egyszerűen úgy, hogy sok dolga
volt. No meg aztán nagy szerelmében és vágyakozásában beavatta az
édesanyját a titkába, az pedig furcsául nyugtalan lett és nem akart
a további levelezésről hallani. Mikor aztán a fiú azt hangoztatta,
hogy halálosan szerelmes Marianeba, igy szólt az anyja: Várj tíz
évig, akkor majd meglátjuk. Most előbb valakivé kell lenned és
örömet kell szerezned apádnak, tudod-e?</p>
<p>Mikor aztán Willatz látta Marianet a hídon, később pedig a
temetőben, mást nem tudott tenni, kezet kellett vele fognia. És a
lány egyenesen az arcába nézett, eléje húzódott, hozzásimult és
felnézett reá. Mariane olyan önkéntelenül gyengéd volt.</p>
<p>Végül találkoztak is. Ifjú Willatznak feltétlenül le kellett
mennie az országútra és a lány ott járt. Fenn a folyó hídján túl
volt egy szép, mély fűzcserjés, odasiettek. Ifjú Willatz már
utiruhában volt és amint a hajó megérkezik, be kell szállnia. És
bár csak ilyen rövid ideje volt, nem tudott szólni semmit. Ó, hol
maradtak most azok a szép szavak a fejében, meg a szívében! Mariane
is szótlan volt. Mindegyik egy fűzfaágat vett a kezébe és azt
tépdeste.</p>
<p>Ma megint el kell utaznom, mondta a fiú. <span class=
"pagenum"><a name="Page_267" id="Page_267">-267-</a></span></p>
<p>Igen.</p>
<p>Nincs nagyon messze, mondta Willatz.</p>
<p>Felixnek is el kell utaznia, felelte a lány. Mexikóba.</p>
<p>Ugyan.</p>
<p>Igen, mert nem akar tanulni. És én is elmegyek, Krisztiániába,
mondta Mariane. Hol akarom, hol nem akarom.</p>
<p>Krisztiániába! Hiszen az még közelebb van, mint Berlin, attól
csak nem kell félni!</p>
<p>Nem írhatnál megint? mondta a lány.</p>
<p>De igen. Csakhogy nem lesz rá időm, ha valakivé akarok lenni,
azt mondta az anyám.</p>
<p>És Mariane egyáltalán nem érzett sértődést, nem, hiszen csak
magára gondolt és őszintén megkérte a fiút, hogy vasárnaponként,
minden vasárnap este írjon.</p>
<p>Igen, de Willatz azt mondta, hogy mégse írhat majd.</p>
<p>Én sok levelet írtam neked, tegnap is, meg ma is. Idenézz,
mondta és átadott neki néhány levelet. Tessék, mondta a lány.</p>
<p>És Willatz kezet fogott vele, megköszönte és a tárcájába
rejtette a leveleket s elállt a szava boldogságában és
szégyenletében.</p>
<p>És akárhogyan is történt… Mariane nagy volt és kedves, és
indiánhaja volt a nyakán, az arca pedig barna meg piros, nos
akárhogyan is történt, de Mariane eléje siklott, a fiú pedig
átkarolta és nem tudott magáról. Amint így álltak és egymás nyakát
nézték, a fiú megszólalt: Hadd csókoljalak meg… a levelekért… ha
megengeded.</p>
<p>És mivel a lány engedékeny mozdulatot tett, ajkaik <span class=
"pagenum"><a name="Page_268" id="Page_268">-268-</a></span>
találkoztak, végtelen hosszú ideig, és mind a ketten lehunyták a
szemüket.</p>
<p>Ezután már rövid volt a találka. Igen, mert most már nem mertek
egymásra nézni és csak a földnek beszéltek.</p>
<p>No, Isten veled, mondta Willatz.</p>
<p>Isten veled, mondta a lány.</p>
<p>Mikor Willatz hazaért, Gottfred az apja szobájába vezette.</p>
<p>Az öreg meggörnyedt apa ünnepélyes volt és így szólt:</p>
<p>Vártalak.</p>
<p>Bocsánat, én…</p>
<p>Semmi baj. Hm. Willatz Wilhelm Maurus von Platz Holmsen a
neved.</p>
<p>Igen? kérdezte a fiú.</p>
<p>Igen. Ez a neved. Hm. Vagy egyszerűen csak Willatz.</p>
<p>Igen?</p>
<p>De ha kívánod, egyszerűen Maurus is lehet a neved.</p>
<p>Nem, miért?</p>
<p>Mondtam, hogy csak ha úgy kívánod.</p>
<p>De nem kívánom.</p>
<p>Nem jobb, ha Németországban Maurusnak hívják az embert? Az
anyád… ezzel tartozunk neki.</p>
<p>De hiszen Willatznak írtak be az anyakönyvbe, vetette ellen a
fia.</p>
<p>Az édesanyád Maurusnak hívott.</p>
<p>Nem emlékszem, hogy hallottam volna.</p>
<p>Igen, mikor kicsi voltál.</p>
<p>De most már nem tette soha. <span class="pagenum"><a name=
"Page_269" id="Page_269">-269-</a></span></p>
<p>Jó, akkor ne beszéljünk róla többet. Hm. Bocsáss meg, amiért ma
senkit se hívtunk meg ebédre.</p>
<p>Igen, apám…</p>
<p>Most nem tehettük meg, ezzel tartoztunk neki…</p>
<p>Ó apám, milyen jó lenne, ha ma velem jöhetnél!</p>
<p>Nincs időm, fiam. Különben is most már felnőtt ember vagy.
Viseld jól magad Willatz és szerencsés utat…!</p>
<div class="chapter">
<h2>17.</h2>
</div>
<p>Ha a hadnagy még mindig a régi napjait élte volna, akkor szobrot
állított volna Adelheid sírjára. De most mit tehetett? Persze azért
talált megoldást: nagy, méltó bronztáblát állított oda, de ez nem
volt emlékmű, nem volt síremlék. És, természetesen, Adelheid
nevében ezüsttálakat ajándékozott volna a templomnak, ha lett volna
rá fölösleges pénze.</p>
<p>Tehát már kezdett rosszul menni a sora?</p>
<p>Hát hogy ne ment volna rosszul?</p>
<p>Hiszen már régen le kellett mondania az orgonáról. És meg tudta
festetni Adelheid arcképét meg a magáét, a családi képtár számára?
Bántotta őt, a rend született emberét, hogy ilyen nagy ügyet
elmulasztott. Meg aztán itt őgyelgett a kis Gottfred is, valamit
kellett tenni érte. És a kis Pauline… Annak talán rosszul menjen a
sora? És a fél-lapp Petter, aki tulajdonképpen Adelheid lovásza
volt valamikor?</p>
<p>Ó, talán még jó is, hogy Adelheid korán elköltözött… Nem tudta
volna ezt elviselni, elnémult volna az éneke. Van olyan
szerencsétlenség némely családban, <span class="pagenum"><a name=
"Page_270" id="Page_270">-270-</a></span> ami áldássá változik… Az
ég a könyörületességét mutatta meg a csapásával.</p>
<p>Legalább is így mondja az ember, ha humanista.</p>
<p>De ha most Fredrik Coldevin azt találta kérdezni, hogy ifjú
Willatz visszatér-e Berlinbe, akkor ez nevetséges dolog volt. Hát
hova menjen? Otthon maradjon és beledugja az orrát az apja
nyomorúságába? Fredriket, szegényt, nagyon megviselte az élet. Már
azt se értette meg, hogy itt tulajdonképpen egy Willatz Holmsenről
van szó, aki szívesen tartózkodik külföldön és csak látogatóba jön
haza nagynéha.</p>
<p>Az ember nincs leigázva, csak néma és büszke az ember, katona és
világfi, kemény akaratú. Talán közömbös lett az élet az öreg
hadnagy számára? Hohó, akkor nem törődött volna vele nappal és nem
töprengett volna rajta éjszakánként. A gyászév még nem múlt el és
sok minden szólt amellett, hogy ebben is rendet kell tartani. De
már végére járt a hadnagy türelme is. Be akarta megint vezetni az
olvasó órákat.</p>
<p>Pauline volt most a szobalánya, hiszen valakinek csak kellett
lenni, ennek a lánynak pedig finom csendes természete, olyan
fátyolos, kék szeme volt. A hadnagy talán a változatosság kedvéért
megint egy kicsit basa akart lenni és Daverdanáért csengetett.
Eltartott egy darabig, amíg a lány bejött. Eközben a hadnagy a
diványon feküdt és elégedetten gondolt arra, hogy a lány most a
kezét mossa. És a lány úgy ringatta mindig a derekát és veszedelmes
reménységeket ébresztett a hadnagyban. Ott feküdt a hadnagy, kezei
a zsebében ökölbe szorultak, durván és esztelenül. Ott megy majd a
lány, leveszi a könyvet, megint jön vissza és ringatja magát,
folyton ringatja magát… <span class="pagenum"><a name="Page_271"
id="Page_271">-271-</a></span></p>
<p>De mivel még világos nyári este volt, a hadnagy szemei csöndesen
elkalandoztak, szemügyre vette a bútorokat, meg a képeket, ott volt
Adelheid nagy fényképe, ott az ábécé és Willatz többi játéka… Most
már régi holmik, mert elmúlt az idő.</p>
<p>Elmúlt az idő.</p>
<p>A hadnagy keze kinyílik a zsebében és arra gondol, hogy mennyire
elmúlt az idő! Alapjában, hány éve is van még hátra? Ó, Istenem,
mennyire megcsalták, mennyire kifosztották!</p>
<p>Mikor hallja, hogy Daverdana jön, hirtelen felugrik és mereven
megáll. Megőrült, vagy elment az esze? A régi hevessége megint
felébredt, ott állt magánkívül és nem tudott magára eszmélni. Mikor
aztán Daverdana belépett, mondott neki valamit, hogy derék lány,
hm, hogy mindig derék lány volt, röviden szólva, hm. Végül
lecsillapodott a rohama és így szól: Várj egy kicsit, maradj ott.
Aztán kivett egy bankjegyet az asztalfiókból és odaadta neki.
Daverdana bókolt, elpirult és boldog volt. Ó, a hadnagy jó, vagy
rossz szavának mindig megvolt a hatása. De annyira elcsodálkozott
Daverdana, hogy a hajbókolás után állva maradt. Hát nem kell
olvasnia? Vagy ne játsszanak dámát? És a hadnagynak még egyszer
bólintania kellett, azután így szólt: Ennyi volt az egész.</p>
<p>Most már megtörtént.</p>
<p>Ahogyan egyszer a feleségével szemben elhatározta, hogy most
utoljára történt, ugyanúgy határozta el most az élettel szemben is.
Miért volt olyan kietlen férfikorának annyi éve? Most öregember
létére, csak egyet tehetett, hogy ne kerüljön összeütközésekbe
másokkal és önmagával: mereven, meredeken meg kellett <span class=
"pagenum"><a name="Page_272" id="Page_272">-272-</a></span> állni a
helyén. Most fogjon hozzá és rendezzen szegényes lakomát ennél a bő
asztalnál? Olyan vendég volt, akit kizárták. Csak nem szűri össze a
levet a cselédségével, hogy így kerítsen még egy harapást?
Elkeseredett volt, nyakas és keményen tartotta a derekát. Úgy van,
inkább lemond arról, hogy annak, ami még megmaradt belőle, pár ízes
falatot szerezzen. Azelőtt nem szánták neki, ő se szánja most
magának. Ő önmagán áll bosszút? Igen, önmagán, mindenkin, a
mindenségen, emelt fejjel…</p>
<p>Utoljára történt.</p>
<p class="center">*</p>
<p>A kis Paulinet mégse tették le a szobalányságról, ó, távolról
sem. De mivel a hadnagynak megvolt az a szép tulajdonsága, hogy
minden lehető alkalommal tudott pénzt kiadni, Paulinenek is kellett
egy bankjegyet kapnia, ha már Daverdana kapott. Ez azonban csak a
kis új bankjegyek közül való volt és szinte szégyen volt
kiadni.</p>
<p>No, olyan nagy örömet szerez neked? kérdezte Paulinet, mert a
hadnagy szokott a lánnyal beszélgetni.</p>
<p>Igen, köszönöm, mondja Pauline.</p>
<p>Kell még egy?</p>
<p>Nem, nem, köszönöm, nem…</p>
<p>Aztán tovább beszélgetett vele és megkérdezte, hogy mit szeretne
tanulni? Volna-e kedve a varráshoz?</p>
<p>Nem, Pauline legszívesebben házvezetőnő szeretne lenni.</p>
<p>Úgy, Gazdasszony? Úgy. No ebben Salvesen kisasszony a
segítségére lehet, nem is olyan rossz ötlet. Majd a hadnagy beszél
Salvesen kisasszonnyal… <span class="pagenum"><a name="Page_273"
id="Page_273">-273-</a></span></p>
<p>Ugyanígy beszélt Baardsen távírásszal is a kis Gottfred
dolgában, hogy a gyerek talán megtanulhatna telegrafálni. Lám, a
fiú egyáltalán nem nagy és parasztos, sohase lenne belőle rendes
halász, meg aztán Adelheid asszony mellett nyelveket is tanult.</p>
<p>Baardsen távírász furcsa legény volt, egész nap ült és egy
erőshangú, majdnem fekete gordonkán játszott. Mikor a hadnagy
belépett, a távírász felemelkedett és meghajolt. Mikor megtudta a
látogatás okát, így felelt:</p>
<p>Magától értetődik, hadnagy úr, ha ön kívánja.</p>
<p>Ez nem volt gúny, csak udvariasság. Éppenúgy, mintha a hadnagy
még ma is Segelfoss hatalmas ura lenne.</p>
<p>Mire a hadnagy éppen olyan udvarias lett és azt mondta, hogy
nagyon köszöni.</p>
<p>Mikor a hadnagy távozott, Baardsen távírász egy kicsit
belátogatott a függöny mögött levő polchoz, nagyot kortyintott az
üvegből, aztán megint leült a gordonkájához. Széles vállai
himbálóztak játék közben.</p>
<p class="center">*</p>
<p>És múltak a napok, a hadnagy egyre öregedett, de keményen
tartotta a derekát. De vajjon miféle gond őszítette meg Holmengraa
úr haját és szakállát? Hiszen őt nem terhelte gond. Ez feltűnő
dolog volt. Az a kétheti kicsapongás talán csak nem tette annyira
tönkre. És Adelheid asszony halálához semmi köze se volt hiszen az
nem volt az ő felesége.</p>
<p>Felix elutazott. Igen, mert Felix nem akart tanulni, mondta az
apja, és ezért vissza kell térnie a rokonaihoz <span class=
"pagenum"><a name="Page_274" id="Page_274">-274-</a></span>
Mexikóba. Szomorú volt látni, mennyire bosszankodott emiatt
Holmengraa úr, ami különben természetes is volt. Egyáltalában, most
már nem volt csupa napsütés a seglfossiak élete, már a Daverdana
leányzó is lógatni kezdte a fejét és egyre bánkódott. A fiatal
vöröshajú Daverdana. Egyszer lent állt az épületek mögött levő
vályunál és csodálatosképpen ott állt Holmengraa úr is és Daverdana
egyenesen Holmengraa úr arcába rítt. Salvesen kisasszony arra ment
és látta: No, felfordult a világ? Nem, a világ egész rendesen
forog. Az ám!… Salvesen kisasszonyban most szörnyű sejtelem ébred
és azt gondolja magában: milyen könnyen megtörténhetett volna az,
hogy most ő állna ott és ő sírna Holmengraa úr miatt!</p>
<p>Csupa napsütés az emberek életében? Még boltos Pert is baj érte,
féloldali szélhűdést kapott, ő, akinek meg kellett toldania azt,
amit mért, mert rosszúl mérte… Ő kapott szélhűdést. Nem csekély
csapás érte: egyik oldala megbénult és Muus körorvos azt mondta,
hogy ez szélütés és most már vége. Igy mondta Muus úr. Mintha a
világ kifordult volna a tengelyéből boltos Per szemében, nem tudta
megérteni. Mit, az egyik oldala vele együtt feküdt az ágyban és
halott volt? Persze, hiszen egész életében tevékeny ember volt és
bizonyosan sohase gondolt arra, hogy egyszer tétlenségre
kényszerül, dehát mire is jó ez? minek így megzavarni az életét?
Hiszen most volt a legszebb virágzásában, sohase volt még ügyesebb
hamis számolásban és amióta megkapta az italmérési jogot,
hihetetlenűl sok finom és drága árút adott el a kunyhókban. Talán
függönyöket? Igen, de főképpen selyemkendőket, városban kötött
harisnyákat, prizmás függőlámpákat. <span class="pagenum"><a name=
"Page_275" id="Page_275">-275-</a></span> És ez még nem minden!
Hohó, kinek lett volna kedve rabszolgáskodni és a téli estéken
dolgozni, hiszen pénzért mindent meg lehetett venni boltos Pernél!
Gyárból érkezett kész gereblyéket és fejszenyeleket adott el, no
meg finom pakkolású pörkölt és őrölt kávét, hordókba csomagolt
művajat és amerikai szalonnát. Azelőtt az embernek magának kellett
vágnia a pipadohányt, ez most már megszünt… vége a fáradságnak,
boltos Per vágott dohányt is tartott. És cipőket! Régente Nils, a
varga jött a kastélyba, meg a kunyhókba és ő készítette el minden
családnak az egy évre szükséges lábbelit, ő maga cserzette a bőrt,
ő maga fonta a fonalát, mindig nagyszerűen végezte a munkáját,
Nils, a vargamester, bizony… De most boltos Per városi lábbelit
adott el, és az olyan vékony volt, mint a szövet és olyan fényes,
mint az üveg. Ezért nem is lehetett egyebet mondani boltos Perről,
mint hogy ügyes üzletember. És most ott feküdt az ágyban és nem
értette a dolgot. Egyébként folytatta a kereskedést a felesége, meg
a gyerekei segítségével, az ágyból ő dirigálta őket, a munka nem
szünt meg. Egészséges napjaiban mindig értett ahhoz, hogy mindenkit
és mindent távoltartson magától, ezt tette most is és a botjával
kopogtatott a falon, ha valakit magához akart rendelni. Elhivatta a
doktort, tudós férfiak és bölcs asszonyok forgolódtak körülötte,
halzsírt, meg opodeldokot ivott, ami egyébként a legrosszabbul
esett, egy napon aztán kopogtatott a botjával és kérte, hogy hívják
el a lelkészt, talán az tud segíteni.</p>
<p>Itt láthatja a legrosszabbat, ami emberrel a földi életében
valaha megesett, mondta.</p>
<p>Lassen lelkész azzal vígasztalta, hogy hiszen még <span class=
"pagenum"><a name="Page_276" id="Page_276">-276-</a></span> van egy
egészséges, friss oldala és hogy még van benne élet.</p>
<p>Élet? Hehe! Látja ezt a botot? Éppen annyi élet van bennem, mint
ebben!</p>
<p>És hogy szelídebbre hangolja, Lassen lelkész Jézusról, meg a
szenvedéseiről beszélt neki, mik voltak Per szenvedései azokhoz
képest! Hálásnak kell lennie Istennek a friss, egészséges
oldaláért…</p>
<p>Mindig csak az egészséges oldalamról fecseg, felelte a beteg
ember, de hiszen az se egészséges, nem, mondhatom az sem. És boltos
Per rámutatott egészséges oldalának különböző hibáira, általában
nagyon jól ismerte az oldalait.</p>
<p>Nézze csak meg ezt az oldalamat, mondta és megfogta az elhalt
karját és a falhoz csapta, hogy a lelkész jól láthassa. Erről az
oldalamról beszélek. Itt fekszik, és ha nem látnám, nem is tudnék
róla. Van ennek értelme? Hiszen annyit sem ér, hogy táplálja az
ember! Ezzel az elhalt kezét megfogta a másik kezének ujja
hegyével, magasra tartotta és ide-oda forgatta: Itt van a
hozzátartozó kéz, mondja, pfuj és még egyszer pfuj… Isten bocsássa
meg a vétkemet! Aztán megint a falhoz csapta a kezét.</p>
<p>Lassen lelkész megint vígasztalta, és a próba kedvéért Jensennek
nevezte, hogy alapjában véve nem mindenkinek sikerült olyan jól az
élete, mint neki, „kedves Jensenem“ és talán arra kell gondolni,
hogy nem fér-e rá legalább rövid időre egy kis rossz sors.</p>
<p>A beteg ember összehúzódik türelmetlenségében és megkérdi:</p>
<p>No hát maga se tud segíteni? Nem tud tanácsot adni?
Fohászkodást, vagy valami más hasonlót? <span class=
"pagenum"><a name="Page_277" id="Page_277">-277-</a></span></p>
<p>Fohászkodást?</p>
<p>Hát nem igaz, hogy maguk papok mindent tudnak, amiről nekünk
másoknak sejtelmünk sincs?</p>
<p>Talán ebben reménykedett boltos Per, mikor a lelkészt
hivatta.</p>
<p>Ó, igen, bizonyos fokig, felelte Lassen úr és nem tagadta, hogy
tud egyet-mást. A kunyhóbeli halászfiú most fölényben volt és
elhatározta, hogy ezt ki is használja, persze csak a Jó ügy
érdekében. Milyen érdekes lenne most megállapítani, hogy milyen
nagy himpellér volt ez a boltos Per. Nem lehetne esetleg vallomásra
bírni?</p>
<p>Lassen lelkész az ajtóhoz ment és jól bezárta, holott már
azelőtt is jól be volt zárva, aztán leült a beteg mellé és
ránézett. Boltos Per mindezt a fohászkodás bevezetésének tartotta
és a legjobb remények töltötték el.</p>
<p>Ekkor Lassen úr megszólalt:</p>
<p>Nem lehetséges-e az… most mint lelkipásztor kérdezem, Jensen,
nem lehetséges-e az, hogy maga túlságos ügyesen használta ezt az
elhalt kezét, Jensen?</p>
<p>Boltos Per csodálkozásában eltátotta a száját, egyébként már
kéthetes szakáll látszott a szája körül.</p>
<p>Mi? mondta. Hogy ügyesen… ezzel?…</p>
<p>A hamis mérésnél? mondta Lassen lelkész. Isten nevében
kérdem.</p>
<p>Boltos Per szája becsukódott, csodálkozása dühre változott és a
botjához kapott:</p>
<p>Ügyes így, meg ügyes úgy! mondta. Hát ezért jöttél? Menj haza és
prédikálj az apádnak, meg a többi hozzátartozódnak. Azt hiszem, ez
a kölyök megbolondult! <span class="pagenum"><a name="Page_278" id=
"Page_278">-278-</a></span></p>
<p>Ó, milyen dühös lehetett most Lassen lelkészre, minden
lelkipásztorra, igen, tegezte és csak egyszerűen Larsnak
nevezte.</p>
<p>A pap pedig elment.</p>
<p>A beteg még utána kiáltotta:</p>
<p>És tiszteltetem az apádat, mondd meg neki, hogy fizesse meg,
amivel még a könyveim szerint tartozik! Banda!</p>
<p>Lassen lelkész egyenesen a szülei kunyhójába ment és ott egy kis
leszámolást tartott.</p>
<p>No, mi van Daverdanával, meddig szaladgál még, nem fog férjhez
menni? És mi van az apjával? Meddig ül még ebben a
zsellérkunyhóban, és meddig akar még Istennek, meg az egész
világnak tartozni? Boltos Per meg akarja kapni a pénzét!</p>
<p>Gondoskodj róla, hogy ez rendbejőjjön, mondta. Nekem nincs
semmim, amivel segíthetnék rajtad, különben már megkaptad volna. De
mindazt, amit én keresek, könyvekre meg továbbtanulásra fordítom.
Magadnak kell megoldást találnod.</p>
<p>Igen, mondta az apja, de ez nem olyan egyszerű és honnan vegyem
hozzá a pénzt? A hadnagy nem adja el nekem a földet és most itt
ülök.</p>
<p>Hát még nem kérdezted meg?</p>
<p>De megkérdeztem… a Holmengraat.</p>
<p>Szünet.</p>
<p>A pap gondolkozik.</p>
<p>Persze, hiszen Holmengraanak kell ezt megcsinálnia, mondta.
Mindenesetre nem hagyom, hogy elrontsátok a karriéremet.</p>
<p>Persze, hogy nem, mondta az apja. Mit mondtál, mit ne rontsunk
el neked? <span class="pagenum"><a name="Page_279" id=
"Page_279">-279-</a></span></p>
<p>A karriréremet.</p>
<p>Hiszen mindig mondtam, hogy azt nem szabad neked elrontani. Még
ma odamegyek a Holmengraahoz és egyezséget ajánlok neki.</p>
<p class="center">*</p>
<p>A hadnagy már nem lovagolt ki mindennap, gyalog kezdett járni.
Ezen mindenki csodálkozott, csak ő maga nem: hát a lovai nem
álltak-e még most is az istállóban és nem a fél-lapp Petternek
kellett rajtuk lovagolnia, hogy egy kicsit mozogjanak? Miért nem
lovagolt a hadnagy maga?</p>
<p>Nyilván megvolt ezzel a maga szándéka, idejében hozzá akart
szokni ahhoz, hogy meglehessen a lovai nélkül. Álmatlanság kínozta.
Töprengett és hallgatott, sokat járkált lent a téglaégető körül, a
lépéseivel becsülgetett és méregetett, aztán bólintott. Bizonyosan
különös használatra szánta a nagy épületnek egyik sarkát, és
megállapította, hogy a faburkolatban hol helyezzék el az ablakokat.
De néha egész napokon át távol maradt a hadnagy ettől a munkától,
ilyenkor ásóval, meg kapával és sok virágcseréppel ment el
hazulról, aztán a földet ásta. Csakhogy furcsa helyeken ásott és az
emberek ezt gondolták: Hát már a hadnagy, a harmadik Willatz
Holmsen is keresni kezdi a dédapja kincsét? Hát már ennyire jutott
ez a büszke és kissé babonás ember! Talán az álmatlanság zavarta
meg. De a virágházból kihozott cserepeket örökké megtöltötte és
örökké kiürítette, mindenütt, ahol ásott, ezt talán csak a látszat
kedvéért tette.</p>
<p>Nem látszott rajta semmi szokatlan dolog. Ha gyötörte
<span class="pagenum"><a name="Page_280" id=
"Page_280">-280-</a></span> valami, el tudta viselni. Amióta az
öreg lovas annyit kezdett gyalog járni, jobban észre lehetett venni
a karikalábát és úgy látszott, mintha hallgatóznék, a szemét mindig
az útra meresztette. Talán elerőtlenedett és elpuhult? Ő? Olyan
volt, mint az acél.</p>
<p>Mikor meghallotta, hogy a házvezetőnő férjhez megy, melegen
érdeklődött, pedig neki csak kára lehetett belőle. Természetesen,
mondta. Melyik napra tervezték? Ne halassza el. Mikor aztán eszébe
jutott, hogy félreérthetik ezt a nagy sietségét, hozzátette: Nem
azért… el se tudom képzelni a házat a maga vezetése nélkül!</p>
<p>Salvesen kisasszony nagyrabecsülte a hadnagy dícséretét és
hálálkodva mondta, hogy egyáltalában nem költözik el addig, amíg
utódot nem talál. Különben a kis Pauline az utóbbi hetekben nagyon
ügyes volt, mondta.</p>
<p>Úgy? Örülök. Hm. Előbb-utóbb úgy is másutt kell berendeznem
magamnak néhány szobát. Szóval az én kedvemért egy nappal se
halassza az esküvőjét.</p>
<p>Hát a hadnagy úr nem akar itt maradni a kastélyban? Bocsásson
meg, dehát hol lakik akkor az ifjú Willatz, ha hazatér?</p>
<p>Nem jön haza, nincs ideje.</p>
<p>De egyszer mégis csak hazajön?</p>
<p>Nem. Nekem több az időm, én utazom hozzá. Nem olvasott róla az
ujságokban? Muzsikus lett, zeneszerző.</p>
<p>Nem akarja a hadnagy úr, hogy legalább egy évig itt
maradjak?</p>
<p>Nem. Nagyon szépen köszönöm. Egyébként mit akart kérdezni?</p>
<p>A kisasszony tétovázik, aztán előhozakodik vele: <span class=
"pagenum"><a name="Page_281" id="Page_281">-281-</a></span></p>
<p>A vőlegényem úgy véli, hogy nem házasodhatunk meg arra a
megtakarított pár koronánkra. És nincs egyebünk, csak a ház.
Földünk nincs.</p>
<p>Földjük?</p>
<p>Csak annyi, amennyi két tehénnek elég, hiszen azok adják majd a
szükséges tejet.</p>
<p>Ezen segíteni kell. Hm.</p>
<p>Ó, Istenem, ha lehetséges volna… mondta Salvesen kisasszony. A
vőlegényem már sokszor kérte Holmengraa urat, hogy kérdezze meg a
hadnagy urat. De Holmengraa úr mindannyiszor azt felelte, hogy a
hadnagy úr nem akar eladni semmit.</p>
<p>A hadnagy fülelni kezdett, nem kérdezett semmit, de valahogyan
megismételtette a kisasszonnyal a szavait.</p>
<p>Valahogyan hozzá kell magukat segíteni egy darab földhöz,
Salvesen kisasszony.</p>
<p>A hadnagy kimegy, lesétál a régi téglaégetőhöz, méricskél és
bólint. Miért nem kezdi meg a berendezést? Ezekben a napokban
nagyon nehéz volt emelt fővel járni, azt se tudta, hol áll a feje,
de méricskélt és bólintott, mintha egyáltalán nem érdekelné az,
amit most hallott. Tehát Holmengraa úr már rendelkezik a segelfossi
földekkel és a földbirtokos nevében kijelenti, hogy az nem akar
eladni semmit! Hm. Most itt van Salvesen kisasszony, aki évek
hosszú-hosszú során át a hadnagy, meg Adelheid szolgálatában állt
és most ne kaphasson földet a régi gazdájától?</p>
<p>A hadnagy a balkezére húzza a gyűrűt. Ó, az a különös ember most
már hónapok óta nem cserélgette a gyűrűt egyik kezéről a másikra,
nem is illett az, hiszen már annyira jutott, hogy szinte a balkezén
viselte, de <span class="pagenum"><a name="Page_282" id=
"Page_282">-282-</a></span> ezt pedig Adelheid emléke iránti
tiszteletből nem akarta. Most aztán megint áttette a másik kezére,
mintha most is eszébe kellene jutnia valaminek, mintha valamit el
kellene intézni, valamit meg kellene menteni. Egy kis komédia volt
önmaga előtt, egy kis ártatlan fontoskodás, amit a törhetetlen
akarata valami értékessé, érvényessé tett.</p>
<p>Hazaindúlt, hogy listát állítson össze az ingóságairól.</p>
<p>Otthagyta a téglaégetőt. Alig tett pár lépést, megfordult,
visszanézett és bólintott. Ebben megint volt egy kis komédia,
hiszen már százszor is átgondolta annak minden részletét, hogy
hogyan kell a téglaégetőt emberi lakóházzá átalakítani, de sohase
jutott tovább.</p>
<p>Útközben a földre nézett, szokása szerint és ekkor férficipők
nyomait látta a kastély felé haladni. Még volt ideje valami
bolondot kigondolni és eltökélni, hogy szemébe néz a dolognak,
ahogy való.</p>
<p>Holmengraa úr állt és várt rá.</p>
<p>Az urak üdvözölték egymást, mindkét részről nagy az udvariasság
és szívélyesség. Bemennek, leülnek, kezdetben egész közömbös
dolgokról beszélnek. Holmengraa úr egy kicsit megsoványodott,
sápadt és kopott, sehogyse akar látogatásának céljával
előhozakodni, a hadnagy siettetni akarja az elintézést, segíteni
akar neki:</p>
<p>Jó, hogy jött, szeretnék valamit megtárgyalni önnel.</p>
<p>Holmengraa meghajolt.</p>
<p>A házvezetőnőm menyasszony és férjhez akar menni, de a vőlegénye
szeretne egy darab földet vásárolni… <span class="pagenum"><a name=
"Page_283" id="Page_283">-283-</a></span> Segelfossból. Hm. Más
körülmények között belementem volna ebbe az üzletbe, már csak
Salvesen kisasszony hosszú szolgálatainak elismeréseképpen is. De
ahogy a dolgok most állnak, semmit se adhatok el.</p>
<p>Holmengraa egy pillanatig gondolkozik, aztán mosolyog és ezt
mondja:</p>
<p>Hisz ez kizárólag a hadnagy úrtól függ.</p>
<p>Nem. Nem akarom kisebbíteni a zálogot.</p>
<p>Ó, a zálog… afelől nyugodtan eladhat.</p>
<p>Ki tudott ezen a Holmengraan eligazodni? A hadnagy már annyira
megszokta, hogy mindig el kell készülni a legrosszabbra, sőt arra
is, hogy kidobják, hogy most valóban örömet érzett, az arca
felderült, a gyűrűt gyorsan átcsente a jobbkezére. És ott ült
Holmengraa, beszélt és megint a fölényes oldaláról mutatta
magát.</p>
<p>Holmengraa úr is, mintha örült volna. Vajjon mi motoszkált most
a fejében? Nem sok, úgyszólván semmi, a hadnagy megkönnyítette
számára azt, hogy látogatásának célját előadja, sőt, úgy ahogy, már
el is intézte. Ó, Holmengraa úrnak az utóbbi időben rosszul ment a
sora: az a nagy rozsszállítmány, amelyben rosszul spekulált, –
sajnos, nagyon is biztosnak érezte magát, és valami távirati
intézkedést tett akkor, kicsapongásainak napjaiban, – most a
földhöz sujtotta és éjszakánként a rettegés kihajtotta a házából.
És mintha ez még nem lenne elég, jött a Daverdana leányzó is és
síránkozott neki. Hát nem elég ez? A lány apja, Lars Manuelsen
hatalmas ember lett, tudott beszélni és meg tudta mondani: így meg
úgy, igen, fenyegetőzni is tudott. Mi legyen ebből? És Lars
Manuelsen kint az úton feltartóztatta Helmengraa urat és
magyarázatot kért.</p>
<p>Ön ismét, mint már annyiszor, nagyon lekötelez, <span class=
"pagenum"><a name="Page_284" id="Page_284">-284-</a></span>
Holmengraa úr, mondta a hadnagy. A vételár természetesen adósságom
törlesztéseképpen önnek jut.</p>
<p>Nem, köszönöm. Nem látom, hogy ezzel a zálog a legcsekélyebb
mértékben is kisebbednék… ezzel a kis eladással.</p>
<p>Akkor nem lehet semmi az eladásból, mondta a hadnagy és a két úr
felülmúlta egymást a lovagiasságban. Mi lesz ebből?</p>
<p>Az utóbbi időben, mondja Holmengraa, több oldalról megkértek
arra, hogy önnel a földeladásról beszéljek, valami három vagy négy
emberrel is. Azt feleltem, hogy önnek egyelőre nem szándéka eladni,
el akartam kerülni, hogy az emberek a nyakára járjanak, amikor
nyugalomra van szüksége.</p>
<p>Köszönöm, tudom értékelni ezt a figyelmességet.</p>
<p>De van az emberek között egy, akinek az érdekében szeretnék
néhány szót szólni, ha szabad.</p>
<p>Természetesen.</p>
<p>Köszönöm. Lars Manuelsenről van szó. A fejébe vette, hogy ő
tovább nem lehet zsellér, hiszen a fia lelkész. Szeretne szabad
gazda lenni.</p>
<p>Úgy. Lars Manuelsen.</p>
<p>Igen. Lars Manuelsen. Folyton ezzel kínoz, megállít az úton és
erről beszél.</p>
<p>Őrület.</p>
<p>De ha a hadnagy úr meg akar szabadítani ettől az embertől, akkor
mindent elintéznék. A pénzt rajtam keresztül fizetné meg Lars.</p>
<p>Már előre is hozzájárulok minden intézkedéséhez ebben az ügyben,
Holmengraa úr.</p>
<p>Egyébként Lars nem is kíván keveset, úgy értem, <span class=
"pagenum"><a name="Page_285" id="Page_285">-285-</a></span> hogy
földet. Két tehénre való legelőt akar: vagyis az egész területet az
ő kunyhójától az Ole Johanéig.</p>
<p>Úgy. Lars Manuelsen. A fia már annyi pénzt tud előteremteni?</p>
<p>Úgy látszik, feleli Holmengraa úr. Majd felméretem a földet és
mindent elrendezek, önnek nem is kell törődnie vele. Egyébként
bocsásson meg, hogy ilyesmivel tartóztattam, megemlítettem, miután
ön úgy is érintette ezt a tárgyat. Az árát… hogyan fogjuk
számítani?</p>
<p>Szokás szerint.</p>
<p>Igen. Csakhogy a föld, a telek Segelfossban kétségkívül
emelkedett azóta értékben.</p>
<p>A hadnagy gondolkozik.</p>
<p>Nagyon fontosnak tartanám, ha ebben a két esetben nem változnék
a föld ára. Hiszen a házvezetőnőmről meg a béresemről van szó.</p>
<p>Holmengraa meghajolt.</p>
<p>Kívánja hadnagy úr, hogy az eladást az ügyvéddel
rendeztessem?</p>
<p>Nagyon lekötelezne vele.</p>
<p>Holmengraa meghajolt.</p>
<p>Mikor indulni akar, eszébe jut, hogy még egyéb mondanivalója is
van, ha már egyszer eljött. Ezt mondta:</p>
<p>Eredetileg volt még egy kérésem, de önt nem zaklatom vele,
elintézhetem Salvesen kisasszonnyal is. Egyúttal meg akartam önt
látogatni. Jól érzi magát ifjú Willatz Berlinben?</p>
<p>Kitünően.</p>
<p>A két úr elköszön egymástól.</p>
<p>Holmengraa úrnak a házvezetőnővel az volt az <span class=
"pagenum"><a name="Page_286" id="Page_286">-286-</a></span>
elintézni valója, hogy a segéd-kikötőmester érdekében megkérdezte,
vajjon kiléphet-e Daverdana a szolgálatból, hogy férjhez mehessen.
Holmengraa úr meg akarta tenni a vőlegénynek azt a szívességet, ha
már úgy is itt járt és beszélt a hadnaggyal.</p>
<p>Amit Salvesen kisasszony nagyon jól meg tudott érteni.</p>
<p class="center">*</p>
<p>A hadnagy nem tett le arról a szándékáról, hogy berendezésének
könnyen nélkülözhető holmijait összeállítja és jegyzéket készít
róluk. Pénzre volt szüksége, de nem volt pénze, tehát meg kellett
szereznie. Szomorú munkához kezdett most: hogy jelentős összeg
legyen belőle, amint már előre látta, hozzá kellett vennie néhány
drága családi örökségét s ezeket fel kellett most áldoznia. Az a
szekreter ott, ez az ékszertartó itt, mind a kettő, aranybronz
műremek, vajjon le tud-e mondani róluk a szíve? És egyáltalában
hogy lehet őket pénzzé tenni? Az árverés csúnya dolog, azonkívül
könnyen Willatz fülébe juthat. Hogy pedig Holmengraa úr hajlandó
lesz-e ismét segíteni rajta, az nagy kérdés.</p>
<p>Holmengraa úr néhány nap mulva csakugyan felhozta a kész
eladásról szóló papirokat és az asztalra tette a pénzt. Most megint
lovagi vita keletkezett a pénz miatt, az urak egyike sem akarta
megtartani, hiszen semmiség volt mindkettejük számára. Végre
Holmengraa úr tréfás indítványára az összeget két egyenlő részre
osztották.</p>
<p>Tehát rendben volt minden. <span class="pagenum"><a name=
"Page_287" id="Page_287">-287-</a></span></p>
<p>E váratlan esemény következtében a hadnagy megint pénzhez
jutott, nem sokhoz, nem jelentős összeghez ugyan, de arra mégis
elegendő volt, hogy megkezdhesse a téglaégető átalakítását. Az
építőanyagot Namsenből hozatta, ezt a szép pénzt nem lehetett jobb
célra fordítani, Holmengraa úr megint gondviselésként lépett fel,
az ő jóakarata nélkül nem jutott volna hozzá egy krajcár sem. De
most aztán ki kellett derülnie, hogy Holmengraa úr utoljára
segített.</p>
<p>A legközelebbi teendő a kőművesek meg a berendezés megszerzése,
de embereket seholse lehetett találni. Lám, közben eljött a tél és
hideg volt, az emberek csak nem fagyhattak halálra a hadnagy
kedvéért, hiszen most még inkább a maguk gazdái voltak, mint
azelőtt. Hiszen ott volt a sagvikai Bertel, a kis Gottfred és
Pauline apja, igen, őt megkaphatta a hadnagy, de Bertel magában nem
jutott semmire. Tehát Martin béresnek is oda kellett mennie a
tanyáról, hogy segítsen, amennyire tud.</p>
<p>Hát az emberek már nem akartak dolgozni a hadnagynak? Hiszen
ezek a saját kisbérlői és zsellérei voltak, bár egyikük se fizetett
bért, amit különben soha nem is kértek tőlük. És ő ezeket az
embereket mindig csak jóban részesítette, ameddig hatalmában állt.
Lars Manuelsennek is volt egy nagy fia, Julius, de az se jött el.
Jó, hogy a hadnagy tanulhatott valamit a humanistáktól és
mosolyoghatott mindezen.</p>
<p>Tehát csak a sagvikai Bertel és Martin béres fűrészelt, gyalult,
szegelt és javított. Két duplapadlós, duplatetős és ablakos szobát
csináltak. Meglátszott rajta a tartósság! Az alapfalak építését
azonban tavaszra kellett halasztani, amíg a föld fagyos keménysége
enyhül. <span class="pagenum"><a name="Page_288" id=
"Page_288">-288-</a></span></p>
<p>Azonban nem úgy látszott, mintha az emeberek kellemes télnek
néztek volna elébe. A lofoteni halászat mostanáig eredménytelen
volt, boltos Per pedig még mindig feküdt és mind együgyűbb lett és
az embereknek hitelbe nem akart árut adni. Most már csak Holmengraa
úr volt hátra s ő kétségkívül előzékeny és szíves volt, de csak egy
bizonyos pontig. Most azonban éppen elérte ezt a pontot, mert
szégyenletesen elspekulálta magát a külföldi rozsszállítmánnyal.
Egyáltalában nem titkolta el, úgy látszik, nem szokott hozzá a
balsorshoz és nem tudta egyedül viselni, másokat is be kellett
avatnia. Nagy veszteség, szörnyű veszteség volt az. De mit
jelenthet még a leghatalmasabb veszteség is Tobias Holmengraanak, a
királynak! Most a halászok Lofotenben voltak, a feleségeik és
gyermekeik pedig Holmengraahoz mentek, de ő nem mindig segített
rajtuk, hogy lehessen ezt megérteni? Például Ole Johan feleségének
feltétlenül szüksége volt egy zsák buzalisztre a gyerekek miatt,
illetőleg azért, hogy ne maradjon el a szomszédasszonyok mögött,
akik fehér kását főztek. Holmengraa úr azonban csak közönséges
lisztet adott. No meg aztán az asszony már régen szeretett volna
egy muffot, éppen olyat, amilyent Lars Manuelsen felesége kapott s
ez Holmengraa úrnak nem került volna többe, mint hogy egy cédulát
küldjön boltos Pernek. Holmengraa úr azonban nemet mondott. Most
egyáltalán nem viselkedett úgy, ahogy kellett volna.</p>
<p>Mikor aztán a halászok husvétra hazajöttek látogatóba, Daverdana
leányzó férjhezment. A bátyja, L. Lassen lelkész maga eskette meg
őket. Itt Holmengraa úr megint bőkezűnek mutatkozott és egy kis
házat <span class="pagenum"><a name="Page_289" id=
"Page_289">-289-</a></span> ajándékozott a fiatal párnak, hogy
legyen hol lakniuk. Hiszen a fiatal férj munkatársa volt a
hídnál.</p>
<p>De egy ilyen kis esküvő nem tudta az embereket hosszú időre
felvidítani, a hangulat szomorú volt és az is maradt. Senkise tudta
megérteni, hiszen a malom most is éjjel-nappal dolgozott s a gőzös,
amely ezelőtt háromhetenként közlekedett, most minden héten indult
egész éven át, a távíróállomáson Baardsen és segédje, a kis
Gottfred, heringről, halról, vételről, eladásról, áruról, nagy
munkáról távíratozott, no ami az illeti, most is nagy volt az
elevenség Segelfossban. De a hangulat szomorú volt. Valamennyiük
között, úgy látszik, a kikötőmester fogta fel a legkönnyebben az
életet. Furcsa ember volt az, most minden oka megvolt a
szomorúságra, ő azonban énekelt, az ám! Talán könnyű lélekkel
ajándékozta meg az Isten. Hiszen a saját segédje nősült előkelően
és nagy tisztességgel, őt pedig mellőzték. Jól van, Salvesen
kisasszony, Kristine, tartsd meg az ügyvédedet, Kristine! Tudja
Isten, vajjon nagy bánatában cselekedett-e, de a kikötőmester a tél
kellős közepén dalosegyletet alakított Segelfossban.</p>
<p>A hadnagy lassanként a téglaégetőbe vitette Martin béressel a
zongorát, meg a szükséges bútorokat és elhelyeztette őket a
szobákban, amelyeket egyre gyakrabban vett használatba. Ez nagyon
finom módszer volt, pompás módszer, nem volt hurcolkodás. Azzal
kezdte, hogy egy éjszaka ott maradt aludni, nem ártott meg neki.
Befűtött a kályhába, meggyujtotta a lámpát, összeszorította a fogát
és elaludt. Egy hét mulva újra megtette. Egészen új, szokatlan
dolog volt ez, a folyó túlságosan közelből zúgott, de a hadnagy
kényszerítette <span class="pagenum"><a name="Page_290" id=
"Page_290">-290-</a></span> magát arra, hogy aludjék. Most már
mindennap a téglaégetőben aludt és azt írta a fiának, hogy hála
Istennek végre megtalálta az álmatlanság ellenszerét.</p>
<p>Eljött tavasz, a hadnagynak nem volt kedve munkával terhelni az
embereit, Martin béressel a legnagyobb nyugalomban összekerestette
az alapfalhoz szükséges köveket, aztán az építkezés helyére
vitette, míg a gödröt ő maga ásta meg. Mikor egy napon legjavában
ásott, levél érkezett ifjú Willatztól. Azt írta a fiú, hogy túllőtt
a célon, ő véletlenül elment egy árverésre, volt ott egy hölgy és
nagyon sírt a zongorája, az egzisztenciája miatt. Mit tehetett ifjú
Willatz? Visszaszerezte neki a zongoráját, ez becsület dolga volt
és jótétemény. Édes apám, jókora az összeg, nagy összeg, – talán
nem kellett volna tennem? Véletlenül, néhányan, zenészek, elmentünk
az árverésre, elzálogosított hangszerek kerültek dobra. És az a
hölgy sírt, alighanem tanítónő, mi muzsikusok pedig ott álltunk és
néztük. Hát megtettem és eközben rád gondoltam. Egyszóval: a pénzt
egy hónapon belül ki kell fizetni. Másként kellett volna tennem,
édes apám?</p>
<p>Állj! mondta a hadnagy magának és a levélnek. Szót se többet!
Pénz? Természetesen.</p>
<p>A hadnagy elmegy Holmengraa úrhoz. Útközben észreveszi, hogy
erősen fel van indulva, becsületére vált ez a fiú, lelkesedés tölti
el és a szeme könnyezni kezd a gyerek miatt. Az ifjú Willatz mégis
csak az ő törzsének a hajtása, igazi Willatz Holmsen, amilyen az ő
nagy és előkelő apja volt. Két szóval: „Látom őt.“</p>
<p>A hadnagy elég okos ember volt, hogy most ne vessen nagy
reménységet Holmengraa úrba. Különböző jelekből <span class=
"pagenum"><a name="Page_291" id="Page_291">-291-</a></span>
észrevette, hogy a nagy gyártulajdonos kezdett visszavonulni tőle.
Hiszen Holmengraa úr észrevehette, hogy a hadnagynak munkásokra
volt szüksége az építkezéshez, de egy ujját se mozdította és nem
küldött embert. Pedig ugyanez a Holmengraa azelőtt olyan végtelenül
készséges volt… ki tudja,… talán még egyszer!</p>
<p>Engedje meg, hogy egy intim ügyben forduljak önhöz, mondta a
hadnagy. Hogy ne tartóztassam fölöslegesen, rövid szóval elmondom.
Nagyon kérem, olvassa át ezt a papirost, azoknak az ingóságaimnak a
jegyzékét, amelyeket el szeretnék adni.</p>
<p>Ezt legjobb volna árveréssel elintézni, mondta rögtön
Holmengraa.</p>
<p>A hadnagy mindjárt megértette, hogy hiába jött, de az, hogy
Holmengraa még a jegyzék átvételét is megtagadta, fölöslegesen
világos elutasítás volt.</p>
<p>Egyébként vagyonomnak legértékesebb részeit nem is vettem fel
ebbe a jegyzékbe, mondta a hadnagy, hogy ne adja fel mindjárt a
harcot, de ezt még pótolni lehet. Vannak itt festmények régi
mesterektől, bizonyosan látta őket nálam, nagy márványfigurák,
ezüst szobrok. És talán még emlékszik arra a nagy nőalakra, amely
amforát tart a vállán, talán a négy évszakra is, – csupa értékes
műkincs.</p>
<p>Eziránt semmi kétségem! mondta Holmengraa. De ebben a
pillanatban nem engedhetek meg magamnak még nagyobb kiadásokat.</p>
<p>A hadnagy elsápadt. Talán őmiatta verte magát Holmengraa úr nagy
költségekbe? Mert akkor neki hallgatnia kell.</p>
<p>És most Holmengraa úr kezdett beszélni, közlékeny <span class=
"pagenum"><a name="Page_292" id="Page_292">-292-</a></span> lett;
sok baklövést követett el, nagy összegekre rugó veszteségről
beszélt, nem csekélységekről volt szó, hanem valóságos vagyonról.
Talán inkább el kellett volna valamit hallgatnia és nem lett volna
szabad a gondjait ilyen csupaszon a hadnagy elé tárni, de talán úgy
gondolta, hogy most az egyszer mindent el kell mondania. Ki tudja,
talán nem viselte még a szerencsétlenséget úgy, ahogy kellett
volna, ez is érthető volt. Azért ez a falusi ember mégis csak
király volt. Hát egy királynak nem lehetnek hibái? A király is
elveszítheti az egyensúlyát.</p>
<p>Ehhez járult az is, hogy Holmengraa úrnak megvolt az a benső kis
gyöngéje: a finomság, az előkelőség után vágyódás. Nagyon jól esett
neki, amikor Segelfoss urával és úrnőjével érintkezhetett. De
miféle nagy haszna lehetett abból, ha most ezen az úron segítenie
kellett, ezen a bukott földbirtokoson, – aki téglaégető kemencében
lakik. Holmengraa úr nem volt éppen kőszívű, de nem is volt
élettapasztalat híján.</p>
<p>Nem tudok jobb tanácsot adni. Mind a kettőnknek egy kicsit össze
kell húznunk magunkat.</p>
<p>Ezt a hadnagy talán egy kissé túlságos bizalmasságnak tartotta
és így felelt:</p>
<p>Nincs mivel összehúzódnom.</p>
<p>Olyanformán, ahogy ön már meg is tette: hiszen a tégleégetőben
lakik, ugyebár?</p>
<p>A téglaégetőben alszom, felelte a hadnagy és hála Istennek
megint visszanyerte az önuralmát. Ez a legjobb gyógyszer, amit
eddig az álmatlanság ellen találtam! És most aztán jőjjön, aminek
jönnie kell, – folytatta: És hogy mindjárt ezt is megmondjam… ma
nem akartam ezt a tárgyat érinteni, de egyúttal közölhetem
<span class="pagenum"><a name="Page_293" id=
"Page_293">-293-</a></span> a nagy hitelezőmmel: igen, sokat lakom
a téglaégetőben, öregszem és ennélfogva nem kíván talán másképpen
rendelkezni Segelfoss kezelése tekintetében?</p>
<p>Hogyan?</p>
<p>Úgy látszott, mintha Holmengraa úr nagyon meglepődött volna,
pedig talán a valóságban nem is lepte meg a dolog. Aztán még a
következő párbeszéd folyt le közöttük:</p>
<p>Átvegyem a birtokot?</p>
<p>Hiszen már nem az enyém.</p>
<p>De én nem tudom ellátni a gazdaságot.</p>
<p>Tőlem telhetőleg tovább vezetem önnek, egyelőre.</p>
<p>Ezért Holmengraa úr nagyon hálás volt, talán nem is volt
hálás.</p>
<p>Mikor a hadnagy hazament, bólintott és ezt gondolta: Hiába. Mit
lehet most tenni? Hiába, megbánta ezt a mai látogatását a
gyárosnál. Persze, túlságosan könnyű lett volna ilyen módon
kikerülni a csávából. Az embernek nem szabad abból kiindulni, hogy
az élet könnyű, – s akkor az élet nem fogja annyiszor rendre
utasítani.</p>
<p>Egyébként erről a gyárosról semmit se volt szabad mondani,
hiszen annyiszor adott jó tanácsot és annyiszor tanusított
jóindulatot, – most aztán őt magát is meglátogatta a balsors.</p>
<div class="chapter">
<h2>18.</h2>
</div>
<p>A hadnagyon nem látszott semmi szokatlan dolog, de most
bizonyosan rossz napok jártak rá. Megint szorgalmas lett, megint
ásni kezdte a földet a melegházi <span class="pagenum"><a name=
"Page_294" id="Page_294">-294-</a></span> cserepek számára. Nyílván
nagyon jól el akarta látni a virágait, és mintha seholse talált
volna elég jó földet, akárhol ásott is. Több nap telt el, amíg
aztán abbahagyta.</p>
<p>Azt táviratozta a fiának, hogy természetesen helyesen
cselekedett és ő el fogja küldeni a pénzt. És természetesen meg
kellett szerezni a pénzt, még ha az ezüstneművel Trandhjembe kell
is utazni. Csak az volt a kétségbeejtő és nevetséges dolog, hogy
még az utiköltsége se volt meg.</p>
<p>Mindenki más már összetört volna, elgyengült volna, a hadnagy
azonban megacélozódott. Kezdett a botjára támaszkodva járni, mert
hiszen egyáltalán elkezdte a gyalogjárást, egyszerűen ez volt az
oka. Ezt a botot az apjától örökölte, attól az előkelő úrtól, és a
botnak aranygombja volt, meg selyemzsinór volt rajta, hogy azzal
lehessen a csuklóra akasztani. Pompásan illett a hadnagyhoz és
egyáltalában nem kisebbítette.</p>
<p>Egy napon találkozott a körorvossal meg az ügyvéddel az
országúton, mind a ketten kalapot emeltek előtte – tudták róla,
milyen súlyos csapások látogatták meg, – még doktor Muus is, hiszen
művelt ember volt. Ime itt megy most az egykori földbirtokos és
biztos tudomás szerint már nincs sárga épülete és nincs Martin nevű
bérese. De a doktor mégis köszönt neki. Csakhogy a hadnagy olyan
közömbösen viszonozta a köszönést, olyan elgondolkozva, hogy
egyszerre megsemmisítette az urak szimpátiáját, még az ügyvéd
rokonérzését is. Persze Rasch ügyvéd éppen most érte el azt, hogy
egy darab legelőt vásárolhatott, az ám, elérte azt, amit akart,
ezért csak nem köteles örökké hálásnak lenni, aztán a jövő héten
majd elviszi Salvesen <span class="pagenum"><a name="Page_295" id=
"Page_295">-295-</a></span> kisasszonyt és feleségül veszi. Hogy
majd a hadnagy hogyan igazodik el házvezetőnő nélkül, az
tulajdonképpen az ő dolga.</p>
<p>Minden sötétbe borult a hadnagy fölött. Ilyen körülmények között
talán abbahagyta az alapfalak ásását? Természetesen nem. Megint ősz
volt és már a legközelebbi télen alapfalnak kell lennie a szobája
alatt. A hadnagy ásott és a bérese szállította oda a köveket.
Ércből való, istenáldotta akarat volt benne, amely nem
tágított.</p>
<p>Esténként azonban lent ült a téglaégetőben, ó, az üdülés ideje
volt ez, patience-ot rakott s a kártyákat ő foltozta és
ragasztgatta meg. De mindannyiszor jól elrejtette őket, hogy
Pauline szeme elé ne kerüljenek. Hiszen az utóbbi időben sok baj
történt a kezével, sebek és zúzódások voltak rajta, szinte útálta a
kezeit, mikor a kártyákkal babrált, olyan csúnyák és durvák voltak.
Tehát eltette a kártyákat a legközelebbi estéig és ehelyett
eltöprengett egy-két óra hosszat.</p>
<p>Most aztán ott ül a székében a kicsiny ember, elkontározva és
magának kotyog csupa erőtlenségében? Ott ült a fejét a válla közé
rejtve, a lábait felhúzva, mint valami kopott gombolyag, egy kis
hangocskával a belsejében? – Nem, ezt persze nem tette.</p>
<p>Rosszul megy a sora, most hatvankilencéves és nyomasztó anyagi
gondjai vannak, de épp olyan kevéssé kotyog önmagának, mint
másoknak, hallgat, makacsul halgat mindenre. Hallgat. De Paulinenek
azt mondja, – mert a hadnagy néha szólt a lánnyal néhány szót,
mikor az a téglaégetőbe jött és kitakarította a szobákat, – azt
mondta neki; Bizonyosan azt hiszed, Pauline, hogy rossz színben
vagyok? Pedig tévedsz. <span class="pagenum"><a name="Page_296" id=
"Page_296">-296-</a></span> Sohase aludtam még jobban, mint
idelenn! És akkor Pauline elmondja, hogy Salvesen kisasszony a jövő
hét csütörtökjén férjhez megy. A hadnagy így válaszolt: Helyesen
teszi! Igen, majd gondolok rá.</p>
<p>Aztán biztonság kedvéért a gyűrűjét megint átrakja a
balkezére.</p>
<p>Furcsa takarékosságot vezetett be ebben a kis háztartásban,
idelenn a téglaégetőben: azzal szórakozott, hogy takarékoskodott a
gyufával. Mintha ez segíthetett volna rajta! Nem gyujtott új tüzet,
ha a parazsat lánggá tudta fújni, letérdelt és fújta. Ezt a
sajátságos szokást megtartotta az élete végéig. De azért nem
kereste a különcködést. Egy napon, amikor kiderült, hogy az
egyenruhája zubbonyának kilyukadt a könyöke, felsietett a kastélyba
és más zubbonyt vett fel.</p>
<p>Inkább lemond a földmunkáról, az a lyuk pedig olyan jó,
filozófushoz méltó lyuk lett volna, amellyel talán még
büszkélkedhetett volna is, – efféle dolgokhoz már vén vagyok, –
gondolta. És van filozófia az ép zubonyban is, gondolta nyílván.
Korán feküdt és korán kelt, talán hogy takarékoskodjék a
petroleummal, vagy pedig helyes ösztönből, hogy kora reggel fent
lehessen. Aztán kiment.</p>
<p>Már havazott, de a föld még puha volt és éjszakánként csak
vékony réteg fagyott rá. A hadnagy fogja az aranygombos botját és
kimegy. Hüvös reggel van, néhány csillag még ragyog itt-ott, az
égen, mint az aranybogarak a kék bársonyon. Néha éles kakasszó
hallik le hozzá Segelfossból, az ő birtokáról. Elhelyezkedik a
folyó hídján és felnéz Holmengraa házához, de ott még sötét minden.
És a folyó jön, jön lefelé, szembe vele és zúg örökkön-örökké. Szél
van, felébredt <span class="pagenum"><a name="Page_297" id=
"Page_297">-297-</a></span> az is, mint a hadnagy, de a szél vak és
láthatatlan, testetlen, ő pedig itt van. A hídon túlságos a hideg,
a hadnagy lesétál a rakodópartra, védett helyre áll és a tengert
nézi.</p>
<p>Most emberi hangot hall. Bizonyosan fölkel valaki. Aztán megint
hallja a hangot. Nem, ez nem fölkelő ember, ez már talpon van.
Valamivel később Lars Manuelsen lép ki az egyik ajtón és mögötte a
segéd-kikötőmester. Ime, após és vő, nem beszélnek, hanem dülöngve
fáradoznak valami zsákkal, Lars Manuelsennek a hátára teszik. És
most már késő; mire Lars Manuelsen észreveszi a hadnagyot, már nem
fordulhat vissza, alázatosan köszön, amint a zsákkal a hátán
elhalad előtte. A segéd pedig eltűnik a kunyhóban. Ezek bizonyára
dolgoztak éjszaka, gondolja a hadnagy, mindenki cipeli a maga
terhét. Ime, ott megy egy ember, mélyen görnyedve, zsákkal a
hátán.</p>
<p>A hadnagy elhatározza, hogy az ezüstneműt még ma becsomagolja és
egyszerűen felszáll a postahajóra, hiszen ismerik és a jegyet majd
akkor fizeti meg, ha Trondhjembe ér. Elhatározza, hogy elad néhány
műtárgyat, igen, bezárkózik és néhány asztaldíszt vattába csomagol,
mert a szükség rákényszeríti, hogy megváljék tőlük. Ott áll és
bólogat, az arca kifürkészhetetlen. Mikor megint hazafelé tart a
téglaégetőbe, hajnal van, a födlet félig még éjszaka takarja, úgy
megy a hadnagy, mint valami szellemalak a titokztosan elfátyolozott
tájon, magasan emelt fejjel, mint egy igazság.</p>
<p>Nem sejtette, hogy mi vár reá.</p>
<p>Most, hogy Trondhjemba kellett utaznia, abbahagyta a fal ásását?
Nem. Ellenkezőleg, ma el akart készülni vele és rendbe akart hozni
mindent. Kőműveseket <span class="pagenum"><a name="Page_298" id=
"Page_298">-298-</a></span> azután majd délről hoz magával. Mikor
fent a kastélyban megreggelizett, megint lement a tégleégetőhöz és
megkezdte a munkát.</p>
<p>És akkor történt valami.</p>
<p>Néhány óráig ásott a fal utolsó sarkán, mikor az ásója fába
ütközött. Fába. Körülásta a fát, fogta a lapátot, hányni kezdte a
földet, tovább ásott és egy láda került a felszínre, egy láda!
Mintha villám rázta volna meg: a kincs! Ha az első Willatz Holmsen
valaha elásott egy ládát, akkor ez volt az! A hadnagy nem hitt a
meséknek, de talán volt valami, amihez igazodhatott, valami családi
monda, valami feljegyzés, úgy érezte, mintha ismerné ezt a ládát.
Sokáig fáradozott azon, hogy valahogyan kiemelje az üregből, de
abba kellett hagynia, beütötte a födelét, úgy ahogy a láda ott állt
és belenézett a sötétségbe.</p>
<p>Szekrénykék és kis dobozok voltak a ládában, súlyosak, tele
pénzzel, aranypénzekkel. A hadnagy maga fogott hozzá, hogy mindent
bevigyen a házba, de most gyöngének érezte magát, gyengébbnek, mint
eddig bármikor életében, a térde minden útján egyre jobban remegett
és szerencse volt, hogy egyedül lehetett.</p>
<p>Martin béres jó, új követ hozott a fal számára, aztán még hozott
jó, új követ, de a hadnagyot nem lehetett látni. Dél lett és Martin
béres hazament.</p>
<p>De a hadnagy nem volt látható és végül is Pauline lemegy a
téglaégetőbe, hogy megkeresse. Igen, a hadnagy ott ül a szobájában,
az arca szürke a szenvedéstől. Valami nagy gond bizonyára nem törte
volna meg így, de ez a nagy öröm megviselte. El kellett küldenie
Martin béresért, hogy az kísérje haza.</p>
<p>A nap folyamán többször megteszi az utat a kastély, <span class=
"pagenum"><a name="Page_299" id="Page_299">-299-</a></span> meg a
téglaégető között, sokat kell elrendeznie, sürgős a dolga, holnap
utazik. A téglaégetőbe csomagolja be a bőröndjeit, furcsa
csomagokkal tömi meg őket, ólomsúlyú tekercsekkel, mind tele van
régi arannyal, spanyol tallérral, angol guineával, ez a kincs.
Csakugyan, vannak tartalékok egy nagy birtokon, még ha háború
vonult is el fölötte!</p>
<p>Másnap a hadnagy Trondhejembe utazott.</p>
<p>Az arca szürke volt a szenvedéstől, úgy látszott, mintha minden
vérét elvesztette volna, de emelt fővel állt a hajón, csak állt és
az aranygombos botjára támaszkodott.</p>
<p class="center">*</p>
<p>A kikötőmesternek sok dolga van. A vegyes karával gyakorol és a
saját segédje az első basszista. Ez időszerint karéneket tanulnak,
esküvői zsoltárokat, Salvesen kisasszony és Rasch ügyvéd
esküvőjére. Valóban szép dolog volt, hogy a kikötőmester ezúttal
fölemelte a szavát, igen, hogy ennyire törődött az egész
lakodalommal. Annyira törődött vele, hogy sokat fáradozott. Úgy
énekelünk, mint az állatok, mondta és elégedetlen volt, egészen
kétségbeesett. Hát kórus ez? Hisz ez rosszabb, mint a postagőzösök
ködszirénája. Soha életünkben végére nem érünk a próbáknak.</p>
<p>Egy este aztán azzal jött a kikötőmester a kar próbájára, hogy
az esküvőt, hála Istennek, egy héttel elhalasztották, tehát lesz
idejük megtanulni, hogy énekeljenek embermódra! Aztán megint
hozzákezdtek a karénekekhez.</p>
<p>Elhalasztották az esküvőt? Igen. Holmengraa úrra <span class=
"pagenum"><a name="Page_300" id="Page_300">-300-</a></span> való
tekintettel. A sors úgy akarta, hogy Holmengraa úr éppen ezekben a
hetekben nagyon nyomott hangulatban volt a sikertelen
pénzspekulációi miatt és mikor meghívták az esküvőre, egyszerűen
elutasította a meghívást. Gazdag ember volt és megengedhette
magának az ilyesmit. Nem volt talán jóindulatú? Persze, hogy
jóindulatú volt, de egyúttal nagy üzletember is és most az üzlete
kárt szenvedett. Köszönöm, mondta Holmengraa úr, de ezekben a
napokban elnézéssel kell lenniük irántam.</p>
<p>Miért alakoskodott volna tovább? Felküzdötte magát, szerencse
fia volt, az úri modora legnagyobbrészt mesterkélt. Megengedhette
magának azt is, hogy természetesnek mutatkozzék.</p>
<p>Az esküvőt pedig nem lehetett megtartani Holmengraa nélkül,
Rasch ügyvéd beszélt erről a menyasszonyával és megegyeztek abban,
hogy Holmengraa úr nélkül lehetetlen. Volt egy körorvosuk, az jó,
aztán volt egy lelkészük, ismert nevű ember, L. Lassen. Aztán ott
volt az ura-i nagybérlő a feleségével, néhány kereskedő a
feleségével, a kikötőmester, Irgensné, ez minden. A fiatal pár
családjából senkise jön el, a menyasszonynak, szegénynek, talán nem
volt családja, a vőlegény rokonai pedig állami szolgálatban voltak
a délvidéken és nem lehetett tőlük azt kívánni, hogy elfáradjanak
ide északra, úgy is torkig voltak az északi vidékkel. Baardsen
távirászt nem hívták meg, mert senkisem ismerte, senkinél se tett
látogatást. Hát illett az, hogy senkit meg nem látogatott?! Aztán
kire lehetett még számítani? A hadnagy elutazott, különben
bizonyosan részt vett volna Salvesen kisasszony lakodalmán, ó
bizonyosan, pedig az utóbbi napokban nagyon <span class=
"pagenum"><a name="Page_301" id="Page_301">-301-</a></span> levert
hangulatban volt. Holmengraa úr is levert hangulatban volt és
kérte, hogy bocsássanak meg neki. Akkor pedig kire
számíthattak!</p>
<p>Holmengraa urat nem lehetett nélkülözni.</p>
<p>És valóban, mikor a nagy ember meghallotta, hogy az esküvőt
kizárólag csak az ő kedvéért halasztották el egy héttel, hogy ideje
legyen kilábolni a rossz hangulatából, akkor mint természetes
embernek, hízelgett neki ez a figyelmesség és elfogadta a
meghívást. Ekkora szeretetreméltóság előtt meg kell hajolnom,
mondta barátságosan.</p>
<p>És megtartották az esküvőt, a legnagyobb egyszerűséggel ugyan,
de valóban finoman, művelt emberek módjára, borral, beszédekkel,
táviratokkal, aztán a kikötőmester kórusa szerenádot adott az
ablakuk alatt.</p>
<p>És Lassen lelkész kitett magáért. Igaz ugyan, hogy nem volt
eléggé tiszta és valóságos visszaélés volt a piszokkal, ha az ember
ilyen vastagon hagyta ülni a nyakán, mint ahogy Lassen lelkész
tette. Ezért Muus úr kezdetben kissé tartózkodó is volt vele
szemben. De hát ki is állhatott meg Muus úr szeme előtt, hiszen ez
az ember finom volt az ujja hegyéig! Vacsora után azonban
megváltozott a véleménye, érdekes beszélgetést folytatott a kitünő
lelkésszel, könyvekről és vizsgálatokról. Teljesen megegyezők
voltak az alapnézeteik, csak az volt a csoda, hogy a lelkész is nem
származott olyan művelt családból, mint doktor Muus.</p>
<p>Tetszik-e a doktor urnak itt az én szülőföldemen? kérdezte
Lassen lelkész.</p>
<p>Ó, tudja kérem, nem olyan itt, mint az ország déli részén. Dehát
megvan a munkám és egyidőre bele kell nyugodnom. <span class=
"pagenum"><a name="Page_302" id="Page_302">-302-</a></span></p>
<p>Hja, így vagyunk mi, állami alkalmazottak. Én se tudom
elképzelni, hogy tudnám itt hosszabb ideig kibirni. Hála Istennek
már megkaptam a felváltást és befejeztem itteni működésemet.</p>
<p>A doktor ezt mondta:</p>
<p>Azt hittem, hogy ön, aki ide való és csak néhány évig volt
távol… De ha jól hallottam, árt az egészségének az itteni
tartózkodás…</p>
<p>Sohase vagyok elég friss, ez a levegő nem nekem való. Nem, így
van ez mindenkivel, aki hosszabb ideig tartózkodott délen, a
tanulmányai ideje alatt. És ehhez járulnak még más fizikai és lelki
tényezők is, melyek a nagyszabású körülmények felé vonzzák az
embert. Véleményem szerint itt északon ceak fölényes személyiségek
bírják ki, ezt mondja a püspököm is.</p>
<p>Erre már aztán a doktornak minden barátság ellenére is a torkát
kellett köszörülni egy kevéssé és ekkora nyíltszívűséggel szemben
vissza kellett vonulnia:</p>
<p>Bizonyos fokig, mondta, de ez nem mindenkire vonatkozik.
Nemsokára utazik?</p>
<p>Néhány nap múlva. Már csomagolok…</p>
<p>A nászajándékok háztartási eszközökből és ezüstneműekből álltak.
Hála az egyheti halasztásnak, minden pontosan megérkezett. Még a
hadnagy is küldött a menyasszonynak egy aranyórát lánccal, jutalmul
a hosszú és jó szolgálataiért és Salvesen kisasszony sírt is csupa
hálából. No lám, a hadnagy Trondhjemben van és reá gondolt! Nincs
még egy olyan ember, mint a hadnagy.</p>
<p>De Rasch ügyvéd, aki társadalmi szempontból nézve kissé
szegényesnek érezte az egész esküvőt, kénytelen volt lecsillapítani
ezeket az örömkönnyeket <span class="pagenum"><a name="Page_303"
id="Page_303">-303-</a></span> amikor is, finoman így szólt: Kedves
Kristiném, a sok között megvan az a jótulajdonságod is, hogy
könnyen lehet neked örömet szerezni.</p>
<p>Látta a lelkész úr azt az órát, amit a hadnagy küldött? kérdi a
doktor. Annak az embernek úgy látszik megint van pénze.</p>
<p>Igen, a hadnagy… Senkise tudja, hogy milyen ember az. Láttam,
volt egy botja, aranygombos, drágább, mint akármelyik püspöki
pásztorbot.</p>
<p>Doktor Muus vállat vont. Egyébként a hadnagynak is, meg Lassen
lelkésznek is egy kis leckét akart adni:</p>
<p>Az óra bizonyosan nagyon drága, mondta. De még sohase hallottam,
hogy valaki egy fiatal párnak zsebórát adjon nászajándékul.</p>
<p>Bizony, ez igaz… Ha ön mondja, doktor úr. Nem is gondoltam
erre.</p>
<p>És Holmengraa úr? Igen, ő is ott volt. Későn jött, leült,
szeretetreméltó volt és mindenki nagyrabecsülte. Talán nem
szórakozott itt túlságosan? Talán hiányzott neki valaki, akit ő
becsülhetett nagyra, akit elhallgatott volna. Hiszen itt nem esett
szó nagy dolgokról – a „millió“-t nem is említették.</p>
<p>A vőlegény poharat emelt az egészségére, nos hát, ne tette
volna? Megköszönte neki, hogy két embert földhöz segített a
segelfossi birtokból: Köszönöm a feleségem és a magam nevében.</p>
<p>És Holmengraa is kocintott rá, de utólag visszautasított minden
meg nem érdemelt hálát, hiszen neki semmi dolga se volt
Segelfoss-szal.</p>
<p>Hogy mindjárt kimondjam, mondta a vőlegény makacsul, most meg a
pék szeretne földet venni és <span class="pagenum"><a name=
"Page_304" id="Page_304">-304-</a></span> boltos Per szintén. Látja
uram, a szegény P. Jensen betegen fekszik, maródi, ahogy ő szokta
mondani, de mindent tovább vezet a béna oldalával is. Gondoljon
most reá, Holmengraa úr! Persze egy szegény ügyvédnek is jut valami
az ilyen földeladásból, ha nem is sok.</p>
<p>Holmengraa többet nem válaszolt, nem, már nem volt reá kedve. Az
arckifejezése nem árulta el, hogy az ügyvédet és doktor Muust
ismeri egy kvaterkázásból kifolyóan, vagy a menyasszonyt az elmúlt
évnek abból a két hetéből, amikor nyíltan szoknyavadászatra járt.
És most itt van ez a szoba, amely tele van kicsiny dolgokkal és
kicsinyes beszéddel és ott ül ő, a mesebeli ember, a király, aki
lekicsinyíti magát, de mégis ő a legnagyobb.</p>
<p>Irgensné, aki folyton szemmel tartja a gazdáját, jól látja, hogy
az elérkezettnek tartja az időt az indulásra. Mikor aztán
Holmengraa eltűnik az ajtóban, az asszony azt gondolja magában:
Persze, persze, Marcilie leányzó vár rá odahaza!</p>
<p>A vőlegény iszik azzal a két kereskedővel, akiknek a pénzét
beseperte, egyáltalában, neki kellett vendégszeretetet tanusítania,
hiszen a menyasszonyának nem volt tapasztalata a társasági életben.
Ezt mondta a menyasszonyának: Kristine, ezekben a táviratokban
nincs semmi ünepiesség! A vőlegényt bántotta az, hogy a táviratokat
nem Baardsen távirász írta, hanem a kis Gottfred. A fiú még csak
most tanulta a táviratozást, de még nem volt állandó alkalmazott.
Az ő iskolás írása bántotta az ügyvédet, hiszen a táviratokat be
kell kötni és a család asztalára helyezni.</p>
<p>Aztán elmentek a vendégek. Lassen lelkész így szólt, mikor
elindult: Béke veletek és a házatokkal. És <span class=
"pagenum"><a name="Page_305" id="Page_305">-305-</a></span> ezt
nagyon jól mondta, a doktor is tisztelni kezdte ennek a
halászfiúnak a veleszületett jó modorát.</p>
<p>Már megint könyvek! Ön mindig könyveket cipel lelkész úr!</p>
<p>És Lassen válaszolt: Igen, ez már csak így van. Hiszen sokat
tanult a könyvekből. Ma volt egy kunyhóban és ott kapta ezeket a
könyveket a könyvtára számára, az egyik egy igazi Berthe Canutte
almanach, a másik pedig egy pap leányának az elbeszélése; a címe
ez: Egy pap leányának a halála és más egyebek.</p>
<p class="center">*</p>
<p>A hadnagy teljesen összetörten tért vissza az útjáról. A
kikötőhídról kocsin kellett a téglaégetőhöz vinni, ahol aztán
lefektették. Ne hivassák el a körorvost? Nem. Ne értesítsék-e ifjú
Willatzot? Nem. Semmit sem akart a hadnagy, csak nyugodtan feküdni
és meggyógyulni, mondta.</p>
<p>De nem javult a hadnagy állapota, hanem egyre rosszabb lett.
Szerencse, hogy nem hozott magával kőműveseket. Azok nem jöhetnek
március előtt. Amikor Pauline az ételt hozta le a kastélyból,
sokszor eljött vele Mariane is, hogy a hadnagy állapota iránt
érdeklődjék.</p>
<p>A lány kint maradt a téglaégető előtt, várt és mindannyiszor
ugyanazt a választ kapta: Ma megint rosszabbul van! Egy napon,
mikor a hadnagy elhivatta – nem a doktort és nem a papot, hanem
Baardsen távirászt, Mariane szaladt el érte az állomásra.</p>
<p>Már kezdek kételkedni a felgyógyulásomban, <span class=
"pagenum"><a name="Page_306" id="Page_306">-306-</a></span> mondta
a hadnagy. Nagyon meghültem Trondhjemből hazafelé jövet.</p>
<p>Erre Baardsen távirász csak néhány szóval válaszolt, hogy a
hadnagy akarata sok mindent legyűrhet…</p>
<p>Nagyon hálás lennék önnek, ha táviratot küldene a fiamnak. Nem
azért… talán már úgy sem ér ide jókor.</p>
<p>Baardsen így felelt:</p>
<p>Minden okom megvan arra a feltevésre, hogy a fia már úton
van.</p>
<p>Az öreg hadnagy elleplezi a kellemes meglepetését és ridegen
kérdi:</p>
<p>Tehát értesítette valaki?</p>
<p>Igen, én magam.</p>
<p>Szünet.</p>
<p>Hm. Köszönöm… Ebben az esetben nagyon köszönöm. Hm. Nem azért…
talán már nem lehet itt jókor, de… mikor érhet ide?</p>
<p>Az első déli postahajóval.</p>
<p>A hadnagy a napokat számolja, aztán így szól:</p>
<p>Ott az asztalon van egy levél, a hajón adtam fel, mikor
Trondhjemből útban voltam hazafelé. Önnek az állomáson van egy
vasszekrénye. Abban jó helyen lenne a levél.</p>
<p>Igen.</p>
<p>És nagyon kérném, hogy abban az esetben adja át a fiamnak a
levelet… tehát, abban az esetben…</p>
<p>Rendben van! Baardsen csak ennyit mond és elveszi a levelet.</p>
<p>A hadnagy megint megköszöni és bólint, ez az egész, csak ennyit
akart. <span class="pagenum"><a name="Page_307" id=
"Page_307">-307-</a></span></p>
<p>Megengedi, hogy megint ellátogassak ide? kérdi a távirász.</p>
<p>Tulajdonképpen nem érzem magam nagyon magányosan… de ha van
ideje?</p>
<p>Hogyne. Gottfred az állomáson van és vigyáz.</p>
<p>Akkor nagyon hálás lennék, ha ellátogatna.</p>
<p>Baardsen kiment és íme Mariane várakozott az ajtó előtt. Ez a
furcsa, hűséges és neveletlen gyerek. Bizonyosan nem volt neki
élvezet mindennap itt állni és várni, de a fejébe vette, hogy a
betegnek jólesik az érdeklődés, legalább is Pauline ilyesmiket
mesélt neki.</p>
<p>A távirász bólint és ezt mondja:</p>
<p>Kis Mariane, ifjú Willatz már úton van hazafelé.</p>
<p>Mariane barna arca elpirul és a lány így felel:</p>
<p>Úgy, igazán?…</p>
<p>Baardsen távirász mindennap elment a téglaégetőbe, a betegnek
nem volt ellene kifogása, Baardsent pedig nem fárasztotta ez.
Magával vitte a gordonkáját, játszott egy keveset, ritkán beszélt
és okosan hallgatott. Nélküle a hadnagynak nélkülöznie kellett
volna utolsó napjaiban egy ragaszkodó ember társaságát. Baardsen
állandóan beszámolt a betegnek arról, hogy ez idő szerint hol lehet
már az ifjú Willatz, amiért a hadnagy nagyon hálás volt. Ime, ott
feküdt szürkén, erőtlenül és a fiát várta, a szeme kifejezésében
már volt valami befelé nézés, a halántékai beestek… így dolgozott a
halál.</p>
<p>Várj egy kicsit Mariane, mondta Baardsen egy napon, mikor
belépett a téglaégetőbe. Igy adta tudtára a betegnek, hogy Mariane
kint áll.</p>
<p>Hogy tud az a gyerek mindennap idekint állni! mondta. Hívja be!
<span class="pagenum"><a name="Page_308" id=
"Page_308">-308-</a></span></p>
<p>Nemsokára Krisztiániába utazom, mondja halkan Mariane és nem
tudom, hogy addig megint egészséges lesz-e, hadnagy úr.</p>
<p>Úgy, tehát azért jöttél, hogy búcsút mondj. Nagyon szép tőled.
Apádnak bizonyosan sok a dolga, úgy-e?</p>
<p>Igen, új rozsszállító hajót vár.</p>
<p>Add át neki üdvözletemet.</p>
<p>A következő pillanatban kinyílik az ajtó és Muus körorvos lép
be. Nem kopogtatott, nehogy nyugtalanságot keltsen. Mikor aztán
belépett, mindjárt letette a köpenyét és fontosságának tudatában a
torkát köszörülte.</p>
<p>Hallom, hogy beteg, mondta a doktor és meg akarta fogni a
hadnagy pulzusát. Mikor a beteg védekezett, a doktor nagy
határozottsággal így folytatta: Most ne bolondozzék. Ez egyszer
engedelmeskednie kell nekem.</p>
<p>Ez az ember nyílván a kötelességét teljesítette, sőt talán
többet is, talán nagy szeretetreméltóság volt, hogy ennyire
fáradozott a hadnagy miatt. Csakhogy az sohase tudott meghajolni,
most pedig már sokkal öregebb volt, semhogy még megtanulhatta
volna. A szemével segtíség után nézett és magához hívta
Baardsent.</p>
<p>Eressze ki ezt az embert! mondta.</p>
<p>Majd kikísérem, mondta Baardsen távirász és felsegítette a
doktorra a köpenyét. Bizony Baardsen távirásznak hatalmas vállai
voltak és szinte felemelte a földről a doktort, mikor rásegítette a
felöltőjét.</p>
<p class="center">*</p>
<p><span class="pagenum"><a name="Page_309" id=
"Page_309">-309-</a></span></p>
<p>Múltak a napok és ifjú Willatz nem jött. A postahajó közeledett,
de lassan közeledett és a hadnagyban már nem volt elég erős akarat,
nem, azt pusztította el a legjobban a halál.</p>
<p>Abban az esetben, mondta, ha ma vagy holnap meghalnék, sohase
lehet tudni, van egy rendelkezésem a fiam számára. Két családi kép
érkezik majd Trondhjemből, a feleségemé meg az enyém, nem jók, de
mégis fel kell őket akasztani a többiek mellé. Megmondja neki?</p>
<p>Igen.</p>
<p>És tavasszal majd hoznak egy orgonát, egy kis orgonát a templom
számára. Megkésve érkezik… hiszen Willatz anyja kívánta. Aztán a
fiam kibővítteti a templom alsó részét – harminc láb elég lesz – és
kórust építtet az orgonának. Az építőfát Namsen küldi. Igy mégis
csak meglesz az orgona.</p>
<p>Becsületes akarat mindvégig, színarany akarat.</p>
<p>A következő napon aztán, úgy kelett lennie: eljött Lassen
lelkész is, hogy megtegye a kötelességét. Késő ősz volt, finom téli
nap sütött be a hadnagy szobájába, mikor a lelkész bekopogott.</p>
<p>Amint megpillantotta, elmosolyodott a beteg. Ez az ember, aki
már a halál karmaiban volt, ferde mosolyra húzta félre a száját.
Aztán lehunyta a szemét. És nem nyitotta ki többet.</p>
<p>Baardsen távirász bezárta a téglaégetőt.</p>
<p class="center">*</p>
<p><span class="pagenum"><a name="Page_310" id=
"Page_310">-310-</a></span></p>
<p>Mikor ifjú Willatz két nappal később a gőzössel Segelfossba
érkezett, a kastélyon, Holmengraa házán és a kikötőhídon félárbocon
lógott a lobogó. A fiú mindjárt megértette, hogy mi történt.</p>
<p>Különös volt ez, – még érthetetlenebb, mint mikor az anyja halt
meg. Semmi se látszott megváltozottnak azóta, de minden olyan
furcsán idegen volt: Éppen a földnyelv mögötti csónakház előtt
hajtatott el, ezt a csónakházat boltos Per alakította át
táncteremmé és az épület még most is ott állt díszesen, rikító
színekben. Mikor a gőzös befordult az öbölbe, már hallani lehetett
a malom zúgását. A kikötőhídnál levő elevátor alatt hatalmas
feketetengeri gőzös állt és rozst rakott ki, matrózok járkáltak a
fedélzeten ide-oda és végezték a munkájukat. Csupa élet, ember és
világ volt mindenfelé, de a lobogók félárbocon lógtak és az ő apja
meghalt. Ott állt ifjú Willatz és a szárazföld felé nézett, azt
remélte, hogy még jókor érkezik. Most már nagy volt és felnőtt, a
mellényén aranygombok voltak. Egyre szórakozottabb lett, mindent
látott, de a figyelmét nem tudta megragadni semmi. Eszébe jutott,
hogy Fredrik Coldevin üdvözletét kellett volna átadni az apjának, a
konzulnak most nincs ideje arra, hogy Segelfossba jőjjön, hanem
majd nyáron látogat el.</p>
<p>A rakodóparton Martin béres és Pauline várta, Holmengraa úr
odament hozzá, kezet fogott vele, Raschné, azelőtt Salvesen
kisasszony üdvözölte, vörös karikák voltak a szeme körül. És odaát
messze állt Mariane, szívére szorított kézzel és bámulta a
fiút.</p>
<p>Mikor Willatz a téglaégetőhöz ment, Baardsen távirász ott állt
és várt reá. Bementek az első szobába. – nagy világos helyiség volt
az, tele butorral és képekkel. <span class="pagenum"><a name=
"Page_311" id="Page_311">-311-</a></span> Bementek a következő nagy
szobába, ott feküdt az apja, szépen fölkészítve a temetésre,
szikáran, kemény arckifejezéssel, holtan. Katonai köpeny feküdt a
holttesten, Baardsen tette oda, hiszen odatartozott. Ó, most
utoljára használta a hadnagy a drága bundáját.</p>
<p>Baardsen távírász kiment és ifjú Willatz egyedül maradt.
Elmondták neki apjának utolsó napjait, megkapta a levelet és
elolvasta. Igen, ő ki fogja váltani az elzálogosított birtokot, a
pénz itt meg itt van, hála Istennek, hiszen az apja mindvégig
gazdag volt! Ó, csak legalább egyszer üdvözölhette volna, csak
egyetlen szavát hallhatta volna. Ime, itt ül most ifjú Willatz és
aranygombok vannak a mellényén. Ezeket az aranygombokat még az apja
vette az angliai útja alkalmával és ő ajándékozta neki, ma aztán
felvarrta a mellényére, hogy örömet szerezzen az apjának.</p>
<p>Willatz kiment.</p>
<p>A folyó zúgása feléje harsogott.</p>
<p>Emitt rozst raknak ki a nagy feketetengeri gőzösből.</p>
<p>Amott pedig Marianet látta, ahogy magányosan végigment a dombon
hazafelé.</p>
<p class="center"><em class="gesperrt">Vége</em></p>
<hr class="chap" />
<div style='text-align:center'>*** END OF THE PROJECT GUTENBERG EBOOK 74648 ***</div>
</body>
</html>

